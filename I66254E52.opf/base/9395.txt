༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W19639
ImageGroup:
ISBN:
11KG10484
7223010592
LCCN:
98904295
Title:
སྤྱོད་འཇུག་གི་འགྲེལ་པ་ཚིག་ཉུང་དོན་གསལ།
spyod 'jug gi 'grel pa tshig nyung don gsal/
ངག་དབང་ཕུན་ཚོགས
Author:
Descriptor:
Original Publication:
ngag dbang phun tshogs
printed from computerized input
n/a n/a
Place:
Iha sa
Publisher:
bod ljongs mi dmangs dpe skrun khang/
Date:
1997
Volume:
Total Volumes:
n/a
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 9/2011



Tibetan Buddhist Resource Center
TRE: Shelf
w 14434
༄༅། །སྤྱོད་འཇུག་ཆེན་མོའི་
འགྲེལ་པ།།
བོད་ལྗོངས་མི་དམངས་དཔེ་སྐྲུན་ཁང་།



༄༅། ། སྤྱོད་འཇུག་ཆེན་མོའི་འགྲེལ་པ་ཚིག་
ཉུང་དོན་གསལ་སྨན་གྱི་སྡོང་བུ་ཞེས་
བྱ་བ་བཞུགས་སོ། །
:
ལམ་རིམ་པ་ངག་དབང་ཕུན་ཚོགས་ཀྱིས་བརྩམས།
|ལ་པའི
།
།
བོད་ལྗོངས་མི་དམངས་དཔེ་སྐྲུན་ཁང་།
ར
ང་རིམ།



责任编辑:
书写封面字:
封面设计:阿曲
洛桑次仁
封面设计:阿曲,
.
一
ADERE
ਹਮਲ=ਮਖੌਕਥਾਮਲਟੀ
入行论注释
朗仁·阿旺平措著
西藏人民出版社出版发行
西藏新华印刷厂印刷
开本:850x1168 32
开
印张:8.75 字数:100千
1997年8月 第一版 1997年8月 西藏第1次印刷
印数:01-3,000
ISBN7-223-01059-2/B18
民文(兼13)定价:7.50 元



༄༅། ། སྤྱོད་འཇུག་ཆེན་མོའི་འགྲེལ་པ་ཚིག་
ག་ཉུང་དོན་གསལ་སྨན་གྱི་སྡོང་བུ་ ་
ཞེས་བྱ་བ་བཞུགས་སོ། ། ལ
༄༅། །ན་མོ་གུ་རུ་མཉྫ་གྷོ་ཥཱ་ཡ། འགྲོ་ལ་གཅིག་ཏུ་ཕན་པར་བཞེད་
པའི་ཐུགས་རྗེ་མཆོག་གི་རྩ་བ་བརྟན། །རླབས་ཆེན་སྤྱོད་པའི་སྡོང་བུ་
རབ་རྒྱས་ཚོགས་གཉིས་ཡལ་འདབ་ ཅིར་ཡང་འཕྱོ། ། དག་གསལ་་
གཉིས་མེད་དཀར་མཛེས་མེ་ཏོག་སྲིད་ཞིའི་བླ་ན་རྣམ་པར་རྩེན། །
གཞན་ཕན་འབྲས་བུའི་ཁུར་གྱིས་ཡོངས་དུད་ཐུབ་དབང་དཔལ་གྱི་
དུམ་བུས་སྐྱོངས། ། རིང་མོའི་དུས་ནས་མངོན་པར་སངས་རྒྱས་་་
ཀྱང༌། ། ཐ་མལ་འགྲོ་ལ་ཐ་མལ་ཚུལ་བསྟན་ནས། །འཛིན་མའི་ཁྱོན་
ཀུན་རྣམ་དཀར་འཕྲིན་ལས་ཀྱིས། ། ཁྱབ་མཛད་ཕྱག་ན་པད་མོར་
སྙིང་ནས་འདུད། ། གང་ཞིག་ཚིག་ཏུ་བཀླགས་པ་ཙམ་གྱིས་ཀྱང༌། །
སྙིང་གི་གདུང་བ་སེལ་བའི་ག་བུར་སྨན། ། སྤྱོད་འཇུག་ཆེན་མོའི་་
དགོངས་དོན་རགས་རིམ་ཙམ། ། བག་ཆགས་འཇོག་ཕྱིར་དབྱེ་བའི་
ལུགས་སུ་བྱ། ། དེ་ལ་འདིར་རྒྱལ་སྲས་ཞི་བ་ལྷ་ཞེས་མཚན་སྙན་



གྱི་བ་དན་ལྷང་ལྷང་དུ་གཡོ་བ་དེ་ཉིད་ཀྱིས་མཛད་པའི་གཞུང་འདི་
འཆད་པ་ལ་བཞི་སྟེ། མཚན་གྱི་དོན། འགྱུར་གྱི་ཕྱག གཞུང་
གི་དོན། མཇུག་གི་དོན་ནོ། །དང་པོ་ནི། འདིའི་མཚན་རྒྱ་གར་
གྱི་སྐད་དུ། བོ་དྷི་སཏྭ་ཙརྱ་ཨ་བ་ཏ་ར་ཞེས་བརྗོད་ཅིང་། བོད་སྐད་
-དུ་བསྒྱུར་ན་བྱང་ཆུབ་སེམས་དཔའི་སྤྱོད་པ་ལ་འཇུག་པ་ཞེས་ཐོབ་སྟེ།
བོ་དྷི། བྱང་ཆུབ། སཏཱ། སེམས་དཔའ། ཙརྱ། སྤྱོད་པ།
ཨ་བ་ཏ་ར། འཇུག་པའོ། །གཉིས་པ་ནི། སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། ། ཞེས་ལོ་ཙཱ་བ་་་
རྣམས་ཀྱིས་འགྱུར་མཐར་ཕྱིན་པའི་ཆེད་དུ་བཀོད་པའོ། །གསུམ་པ་
ལ་ བཞི་ སྟེ། མཆོད་པར་ བརྗོད་ པ། རྩོམ་ པར་དམ་བཅའ་བ།
དེ་གཞན་དོན་དུ་མིན་པ། གཞུང་དོན་དངོས་བཤད་པའོ། །དང༌
པོ་ནི། བདེ་བར་གཤེགས་པ་ཆོས་ཀྱི་སྐུ་མངའ་བ་གང་དག་དང་།
དེའི་སྲས་བྱང་སེམས་ཀྱི་ཚོགས་དང་བཅས་པ་དང་། གཞན་ཉན་
རང་སོགས་ཕྱག་འོས་པ་ཀུན་ལའང་གུས་པས་ཕྱག་འཚལ་ལོ། །ཞེས་
མཆོད་པར་བརྗོད་པའོ། །གཉིས་པ་ནི། ཏེ་ཞེས་པ་ལྷག་མ་འདྲེན་
པ་སྟེ། ཕྱག་འཚལ་ནས་ཅི་བྱ་ཞེ་ན། བསྟན་བཅོས་བརྩམས་པ་ལ་
འཇུག་ཅེས་ཁོང་ནས་དྲངས་ལ། དེ་ཡང་བདེ་གཤེགས་སྲས་ཀྱི་སྡོམ་



པའམ་སྤྱོད་པ་ལ་འཇུག་པ་འདི་ནི་རང་བཟོ་མིན་པར་ཐུབ་པའི་ལུང་
བཞིན་དུ་ཚིག་མདོར་བསྡུས་ནས་ནི་བརྗོད་པར་བྱ་ཞེས་རྩོམ་པར་དམ་
བཅའ་བའོ། ། གསུམ་པ་ནི། ། འོན་ཏེ་བརྗོད་བྱ་སྔོན་ཆད་མ་བྱུང་
བའང་སྐབས་འདིར་བརྗོད་དུ་མེད་ལ། རྗོད་བྱེད་སྡེབ་སྦྱོར་མཁས་
པའང་བདག་ལ་ཡོད་པ་མིན་ཏེ། དེའི་ཕྱིར་འདི་གཞན་དོན་དུ་
འགྱུར་བསམ་པའང་བདག་ལ་མེད་དོ། །འོ་ན་གང་གི་ཕྱིར་དུ་ཞེ་ན།
རང་གི་ཡིད་ལ་བསྒོམ་པའི་ཕྱིར་དུ་ངས་གཞུང་འདི་བརྩམས་པ་སྟེ་
འདི་ལྟར་གཞུང་རྩོམ་ཚེ་བརྩམ་བྱའི་དགེ་བ་རྣམས་ཡང་ཡང་ཡིད་ལ་
བཤར་ཅིང་བསྒོམ་དགོས་པའི་ཕྱིར་ན་བདག་གི་དད་པའི་ཤུགས་རྒྱུན་
གང་ཡིན་གཞུང་བརྩམས་པའི་རྐྱེན་འདི་དག་གིས་ཀྱང་རེ་ཞིག་འཕེལ་
བར་འགྱུར་ལ། དེར་མ་ཟད་བདག་དང་བློའི་སྐལ་བ་མཉམ་པའི་
གྲོགས་པོ་གཞན་གྱིས་ཀྱང་ཅི་སྟེ་ཆོས་འདི་དག་མཐོང་ན་ཕན་ཐོགས་
ཤིང་། དོན་ཡོད་པར་འགྱུར་རོ་སྙམ་དུ་བསམས་ནས་སོ། ། བཞི་
པ་གཞུང་དོན་དངོས་བཤད་པ་ལ་གཉིས་ཏེ། དལ་བའི་རྟེན་ལ་སྙིང་
པོ་ལེན་པའི་ཕྱིར་བསྐུལ་བ་དང༌། སྙིང་པོ་ཇི་ལྟར་ལེན་པའི་རིམ་
པའོ། །དང་པོ་ནི། དལ་འབྱོར་ཚང་བའི་ལུས་འདི་ནི་རྙེད་པར་ཤིན་
ཏུ་དཀའ་ཞིང་། ཅི་སྟེ་རྙེད་ན་སྐྱེས་བུའི་འདོད་དོན་ཅི་ཡང་སྒྲུབ་



པར་ནུས་པའི་རྟེན་ཁྱད་པར་ཅན་ད་ལན་ཐོབ་པར་གྱུར་པ་ལ་གལ་ཏེ་
སྐབས་འདི་ལ་གཏན་དུ་ཕན་པའི་ཆོས་མ་བསྒྲུབས་ན་ཕྱིས་འདི་འདྲ་
བའི་རྟེན་ཡང་དག་པར་འབྱོར་བར་ག་ལ་འགྱུར་ཏེ་མི་འགྱུར་བས།
རབ་ ཏུ་ བསྒྲིམས་ ཏེ་ འཆད་ འགྱུར་ གྱི་ ལམ་ ལ་ བསླབ་ དགོས་ སོ། །
གཉིས་པ་ལ་གཉིས་ཏེ། བསམ་པ་བྱང་ཆུབ་ ཏུ་སེམས་བསྐྱེད་པ་
དང༌། སྤྱོད་པ་ཕྱིན་དྲུག་ལ་བསླབ་པའོ། ། དང་པོ་ལ་གཉིས་ཏེ།
སེམས་བསྐྱེད་པའི་ ཕན་ཡོན་དང༌། དེ་ཇི་ལྟར་བསྐྱེད་པའི་ཚུལ་་
ལོ ༑ ༑ དང་པོ་ལ་བདུན་ཏེ། སྡིག་ཆེན་དག་པ་དང༌། ཕན་བདེ་
སྒྲུབ་པ་དང༌། རེ་འདོད་སྐོང་བ་དང༌། མིང་དོན་འཕོ་བ་དང༌།
དཔེས་བསྔགས་པ་དང་། – སྨོན་འཇུག་གི་ ཕན་ཡོན་དང༌། དེ་་་
གཉིས་བྱེ་བྲག་ཏུ་བཤད་པ་དང༌། ཞར་ལ་བྱུང་བའོ། ། དང་པོ་ནི།
ཇི་ལྟར་ཏེ་དཔེར་ན་མཚན་མོ་ཐོག་ཐག་མུན་ནག་སྟུག་པོས་འཁྲིཌ་པ་
ལ་གློ་བུར་སྤྲིན་གྱི་རུམ་ནས་གློག་འོད་འཁྱུག་ཙམ་འགྱུ་བས་སྐད་ཅིག་
ཙམ་དུ་རབ་སྣང་སྟོན་པ་ལྟར། དེ་བཞིན་དུ་སངས་རྒྱས་རྣམས་ཀྱི་
མཐུ་ཡིས་དུས་བརྒྱ་ལམ་ཙམ་ན་འཇིག་རྟེན་ཕལ་པ་རྣམས་ལ་བསོད་་་་
ནམས་ཀྱི་བློ་གྲོས་ཏེ་དགེ་སེམས་ཐང་འགའ་ཙམ་འབྱུང་སྲིད་ཀྱི། ཕལ་
ཆེར་སྡིག་སེམས་ལ་གནས་པ་དེ་ལྟ་བས་ན་གཉེན་པོ་དགེ་བ་ནི་ཤིན་ཏུ་



ཉམས་ཆུང་བ་ཉིད་ལ་རྟག་པར་གནས་ཤིང་། སྡིག་པ་ནི་དེ་ལས་
ལྡོག་ སྟེ་སྟོབས་ཆེ་ཞིང་། ཤིན་ཏུ་མི་བཟད་པ་ཡིན་པས། དེ་ནི་
རྫོགས་པའི་བྱང་ཆུབ་ཀྱི་སེམས་མིན་པ་དགེ་གཞན་གང་ཞིག་གིས་ཟིལ་
གྱིས་གནོན་པར་འགྱུར་ཏེ་གནོན་མི་ནུས་པས་སྡིག་པ་འབྱང་བར་
འདོད་ནའང་ སེམས་ འདི་ ལ་འབད་ པར་བྱའོ། །གཉིས་ པ་ ནི།
བསྐལ་པ་གྲངས་མེད་དུ་མར་སེམས་ཅན་རྣམས་ལ་ཆོས་གང་གིས་ཕན་
པར་འགྱུར་སྙམ་དུ་རབ་ཏུ་དགོངས་དཔྱད་མཛད་པ་ཡི། ཐུབ་་་
དབང་རྣམས་ཀྱིས་བྱང་ཆུབ་ཀྱི་སེམས་འདི་ཉིད་ཀྱིས་ཕན་པར་་་་་
གཟིགས་པ་སྟེ། ཇི་ལྟར་ན། སེམས་འདིས་ནི་ཚད་མེད་པའི་སྐྱེ་
བོའི་ཚོགས་རྣམས་ཀྱི་བདེ་མཆོག་སངས་རྒྱས་ཀྱང་བདེ་བླག་ཉིད་དུ་
ཐོབ་པར་བྱེད་པའི་ཕྱིར་རོ། །གསུམ་པ་ནི། རང་གི་སྲིད་པའི་སྡུག་
བསྔལ་བརྒྱ་ཕྲག་གཞོམ་པར་འདོད་ཅིང་། སེམས་ཅན་གཞན་གྱི་མི་
བདེ་བ་བརྒྱ་ཕྲག་བསལ་བར་འདོད་པ་དང་། རང་གཞན་གཉིས་ཀས་
བདེ་མང་བརྒྱ་ཕྲག་སྤྱད་པར་འདོད་པས་ཀྱང་བྱང་ཆུབ་ཀྱི་སེམས་ཉིད་
རྟག་ཏུ་བཏང་བར་མི་བྱ་སྟེ། དེས་དོན་དེ་རྣམས་སྒྲུབ་ནུས་ཀྱི༌་
ཐབས་གཞན་གྱིས་མིན་པའི་ཕྱིར་རོ། ། བཞི་པ་ནི། བྱང་ཆུབ་ཀྱི་
སེམས་རྒྱུད་ལ་སྐྱེད་པར་གྱུར་ན་སྐད་ཅིག་གིས་འཁོར་བའི་བཙོན་རར་



བསྡམས་པའི་ཉམ་ཐག་པ་རྣམས་ཀྱང་མིང་འགྱུར་ནས་བདེ་གཤེགས་
རྣམས་ཀྱི་སྲས་སུ་བརྗོད་པར་བྱ་ཞིང༌། དོན་འགྱུར་ནས་འཇིག་རྟེན་
ལྷ་མིར་བཅས་པས་ཕྱག་བྱ་བར་འོས་པར་འགྱུར་ན། ཅིའི་ཕྱིར་བྱང་
ཆུབ་ ཏུ་ སེམས་ མི་ བསྐྱེད། ལྔ་ པ་ དཔེས་ བསྔགས་ པ་ ལ་ ལྔ་ སྟེ།
གསེར་དང་། རིན་ཆེན་དང༌། ལྗོན་ཤིང་དང་། དཔའ་བོ་དང་།
དུས་མེས་བསྔགས་པའོ། །དང་པོ་ནི། སེམས་བསྐྱེད་འདི་ནི་གསེར་
འགྱུར་གྱི་རྩིའི་རྣམ་པ་མཆོག་ལྟ་བུ་སྟེ། ། འདི་ལྟར་མི་གཙང་བའི་
ལུས་འདི་བླངས་ནས་རྒྱལ་བའི་སྐུ་རིན་ཆེན་རིན་ཐང་མེད་པར་བསྒྱུར་
བ་དེ་བས་ན་བྱང་ཆུབ་ཀྱི་སེམས་ཞེས་བྱ་བ་ནི་རབ་ཏུ་བརྟན་པོར་
ཟུངས་ཤིག ཅེས་སོ། །གཉིས་པ་ནི། འགྲོ་བའི་དེད་དཔོན་གཅིག་
པུ་སངས་རྒྱས་ཀྱི་ཡེ་ཤེས་ཚད་བཟུང་དུ་མེད་པའི་བློས་ཆོས་རྣམས་ལ་
ལེགས་པར་ཡོངས་སུ་བརྟགས་ན་འདི་ཁོ་ན་རིན་ཆེ་བར་གཟིགས་བས་
ཆོས་ཀྱི་འབྱོར་བས་ཕོངས་པའི་འགྲོ་བའི་སྐྱེ་གནས་དང་བྲལ་བར་
འདོད་པ་རྣམས་ཀྱིས་ཀྱང་རིན་ཆེན་དབང་གི་རྒྱལ་པོའི་བྱང་ཆུབ་ཀྱི་
སེམས་འདི་ལེགས་པར་དང་བརྟན་པོར་ཟུངས། ཞེས་སོ། །གསུམ་
པ་ནི། བྱང་ཆུབ་ཀྱི་སེམས་དང་མ་འབྲེལ་བའི་དགེ་བ་གཞན་ཀུན་
ནི་དཔེ་ཆུ་ཤིང་བཞིན་དུ་ནི་རྣམ་སྨིན་གྱི་འབྲས་བུ་བསྐྱེད་ནས་རྒྱུན་



ཟད་པར་འགྱུར་བ་ཉིད་ཡིན་ལ་བྱུང་ཆུབ་སེམས་ཀྱི་ལྗོན་ཤིང་ནི་དུས་
རྟག་པར་ཡང་འབྲས་བུ་འབྱིན་ཅིང་། དེ་འབྱིན་པས་མི་ཟད་ཅིང༌
སླར་འཕེལ་བར་འགྱུར་རོ། །བཞི་པ་ནི། མཚམས་མེད་སོགས་སྡིག་
པ་ཤིན་ཏུ་མི་བཟད་པ་བྱས་ན་ཡང་། གྲོགས་དཔའ་བོ་ལ་བརྟེན་
ནས་དགྲའི་འཇིགས་པ་ཆེན་པོ་ལས་སྒྲོལ་བ་ལྟར་སེམས་གང་ལ་བརྟེན་
ནས་སྡིག་ཆེན་གྱི་ཉེས་དམིགས་ལས་ཡུད་ཀྱིས་སྒྲོལ་བར་འགྱུར་བའི་
སེམས་དེ་ལ་སྡིག་པར་འཛེམ་བག་ཅན་རྣམས་ཀྱིས་ཅིས་མི་བསྟེན་ཏེ།
བསྟེན་རིགས་སོ། །ལྔ་པ་ནི། བྱང་ཆུབ་ཀྱི་སེམས་དེས་ནི་དུས་
མཐའི་མེ་བཞིན་དུ་སྡིག་ལྟུང་ཚབས་ཆེན་རྣམས་ཀྱང་སྐད་ཅིག་གཅིག་
གིས་ངེས་པར་རྩ་བ་ནས་སྲེག་པར་བྱེད་པ་སྟེ། མདོར་ན་དེའི་ཕན་
ཡོན་དཔག་ཏུ་མེད་པ་དག་བྱམས་མགོན་བློ་དང་ལྡན་པས་ཚོང་དཔོན་
གྱི་བུ་ནོར་བཟང་ལ་སྡོང་བུ་བཀོད་པའི་མདོར་བཤད་པས་དེར་ཤེས་
པར་བྱའོ། ། དྲུག་པ་ལ་གཉིས་ཏེ། ཕན་ཡོན་ཅན་སྤྱི་དབྱེ་བ་དང༌།
སོ་སོའི་ཕན་ཡོན་ནོ། ། དང་པོ་ནི། ཇི་སྐད་བཤད་པའི་བྱང་ཆུབ་
ཀྱི་སེམས་དེ་མདོར་བསྡུས་ན་རྣམ་པ་གཉིས་སུ་ཤེས་པར་བྱ་སྟེ། བྱང་
ཆུབ་ཏུ་སྨོན་པའི་སེམས་དང་ནི། བྱང་ཆུབ་ཏུ་འཇུག་པའི་སེམས་
ཉིད་ཡིན་ནོ། ། འདི་གཉིས་ཀྱི་ཁྱད་པར་ནི་དཔེར་མཚོན་ན།



ཡུལ་གང་དུ་འགྲོ་བར་འདོད་པ་ཙམ་དང་། དེར་དངོས་སུ་འགྲོ་བ་
ཡི་བྱེ་བྲག་གམ་ཁྱད་པར་ཇི་ལྟར་ཤེས་པ་ལྟར། དེ་བཞིན་སྐྱེས་བུ་
མཁས་པས་འདི་གཉིས་ཀྱི་བྱེ་བྲག་གམ་ཁྱད་པར་ནི་སངས་རྒྱས་སུ་
བགྲོད་འདོད་དང་བགྲོད་པ་ལ་རིམ་པ་བཞིན་དུ་སྦྱོར་ཤེས་པར་་་
བྱའོ། ། གཉིས་ པ་ ལ་ གཉིས་ཏེ། སྨོན་ སེམས་ ཀྱི་ ཕན་ ཡོན་ དང་།
འཇུག་སེམས་ཀྱི་ཕན་ཡོན་ནོ། །དང་པོ་ནི། བྱང་ཆུབ་ཏུ་སྨོན་པའི་
སེམས་བསྐྱེད་པ་ལས་ནི་འཁོར་བར་འཁོར་ཚེ་འབྲས་བུ་ཤིན་ཏུ་ཆེ་བ་
འབྱུང་བར་སྡོང་པོ་བཀོད་པ་སོགས་མདོ་མང་པོ་ལས་བཤད་དོ། །དེ་
ལྟ་ན་ཡང་ཇི་ལྟར་འཇུག་པའི་སེམས་བཞིན་དུ་བསོད་ནམས་རྒྱུན་
ཆགས་སུ་འབྱུང་བ་ནི་མིན་ནོ། ། གཉིས་པ་ནི། དུས་གང་ནས་
བཟུང་སྟེ་སེམས་ཅན་གྱི་ཁམས་མཐའ་ཡས་པ་རྣམས་རབ་ཏུ་སྒྲོལ་བའི་
ཕྱིར་དུ་དམ་བཅ༢ ལས་མི་ལྡོག་པའི་སེམས་ཀྱིས་སུ་འཇུག་སེམས་སམ་
འཇུག་ སྡོམ་དེ་ཡང་དག་པར་བླངས་པར་གྱུར་པ་དེ་ནས་བཟུང་སྟེ་
གཉིད་ལོག་གམ་ར་རོ་བ་སོགས་ཀྱིས་བག་མེད་པར་གྱུར་ཀྱང་བསོད་
ནམས་ཀྱི་ཤུགས་རྒྱུན་མི་འཆད་པ་དུ་མ་ཞིག་ནམ་མཁའ་དང་མཉམ་
པར་རབ་ཏུ་འབྱུང་ངོ༌། ། དོན་འདི་ནི་རིགས་པའི་འཐད་པ་དང་
བཅས་པར་ལག་བཟངས་ཀྱིས་ནི་ཞུས་པ་ལས། དམན་མོས་ཀྱི་



སེམས་ཅན་ཐེག་ཆེན་ལ་སྦྱོར་བའི་དོན་གྱི་ཕྱིར་དུ་དེ་བཞིན་གཤེཌ་པ་
ཉིད་ཀྱིས་གསུངས་ཏེ། ཇི་སྐད་དུ། མདོ་དེ་ཉིད་ལས། བདག་
ནི་སེམས་ཅན་གྱི་ཚོགས་མཐའ་ཡས་པ་དེ་ལ་ཕན་པ་དང་བདེ་བའི་
ཕྱིར་གོ་བགོས་ན་ སེམས་ ཅན་ཐམས་ཅད་ལ་ཕན་པ་དང་བདེ་བར་
དམིགས་པ་མཐའ་ཡས་པའི་དགེ་བའི་རྩ་བ་མཐའ་ཡས་པ་དག་བག་
མེད་པར་གྱུར་ཏམ། གཉིད་ཀྱིས་ལོག་ཀྱང་ཉིན་མཚན་དུ་སེམས་ཀྱི་
སྐད་ཅིག་ལ་འཕེལ་བ་དང་རྒྱས་པ་དང་ཡོངས་སུ་རྫོགས་པར་འགྱུར་
ཏེ ༑ ཞེས་སོ། །དེ་ལ་རིགས་པའི་འཐད་པ་ནི། སེམས་ཅན་རྣམས་
ཀྱི་ཀླད་ནད་ཙམ་ཞིག་བསལ་ལོ་སྙམ་དུ་བསམས་ཏེ་སེམས་བསྐྱེད་ནའ
ང་ཕན་འདོགས་པའི་བསམ་པ་དང་ལྡན་པ་དེ་བསོད་ནམས་དཔག་མེ་
ད་དང་ལྡན་པར་གྱུར་ན་སེམས་ཅན་རེ་རེའི་ཡང་མི་བདེ་བ་དཔག་ཏུ་
མེད་པ་བསལ་བར་འདོད་ཅིང་རེ་རེའང་ཡོན་ཏན་དཔག་མེད་དུ་་་་
བསྒྲུབ་པར་འདོད་པ་ལ་བསོད་ནམས་དཔག་མེད་འབྱུང་བ་སྨོས་ཅི་
དགོས་ཏེ་མི་དགོས་སོ། །བདུན་པ་ལ་ལྔ་སྟེ། དང་པོ་སེམས་དེའི་ཆེ་
བའི་ཡོན་ཏན་ཐུན་མོང་མིན་པ་ནི། ཕའམ་ཡང་ན་མ་ཡང་རུང་སྟེ་
བརྩེ་བའི་གཉེན་བཤེས་སུ་ལ་འདི་འདྲའི་ཕན་སེམས་ཡོད་དམ་ཅི་སྟེ་
མེད་ལ། ལྷ་དང་དྲང་སྲོང་རྣམས་ཀྱང་རུང་སྟེ་ཡོན་ཏན་ཆེ་བར་



གྲཌ་པ་སུ་ལའང་དེ་མེད་ཅིང་། དེར་མ་ཟད་དབང་ཆེ་བར་གྲཌ་པ་
ཚངས་པ་ལ་ཡང་འདི་ཡོད་དམ་ཅི་སྟེ་མེད་ལ་དེ་གང་གི་ཕྱིར་ན་སེམས་
ཅན་དེ་དག་ཉིད་ལ་སྔོན་ཆད་རང་གི་དོན་དུའང་འདི་འདྲའི་ཕན་་་་་
སེམས་བཟང་པོ་རྨི་ལམ་དུའང་མ་རྨིས་ན་གཞན་གྱི་དོན་དུ་ལྟ་ཞིག་ག་
ལ་སྐྱེ་ཞེས་ཏེ། ཕ་མ་སོགས་ལ་རང་ཉིད་ཁོ་ན་སྐྱོན་ཀུན་ཟད་ཡོན་
ཏན་ཀུན་རྫོགས་སུ་བྱེད་བསམ་པའང་མེད་ན་གཞན་ཐམས་ཅད་དེ་
ལྟར་བྱེད་བསམ་པ་ལྟ་ག་ལ་ཡོད་ཅེས་པའོ། ། དེ་བས་ན་གཞན་དག་
རང་གི་དོན་དུའང་མི་འབྱུང་བའི་སེམས་ཅན་གྱི་དོན་སེམས་པ་གང་་་་
སེམས་ཀྱི་རིན་ཆེན་ཁྱད་པར་བ་འདི་གང་གི་རྒྱུད་ལ་སྐྱེས་ན་དེའི་རྒྱུད་
ལ་སྔ་ན་མེད་པའི་སེམས་རྨད་པོ་ཆེ་གཅིག་འཁྲུངས་པ་ཡིན་ནོ། །ཞེས་
ཤེས་པར་བྱའོ། །གཉིས་པ་དེའི་བསོད་ནམས་གཞལ་གྱིས་མི་ལང་བ་
ནི༑ འགྲོ་བ་ཀུན་གྱི་དགའ་བའི་རྒྱུར་གྱུར་ཅིང་། །སེམས་ཅན་
ཀུན་གྱི་སྡུག་བསྔལ་སེལ་བའི་སྨན་གྱི་རྩིར་གྱུར་པ་རིན་ཆེན་སེམས་ཀྱི་
བསོད་ནམས་གང་ཡིན་པ་དེ་ལ་ཚད་འདི་ཙམ་ཞེས་བློས་ཇི་ལྟར་ག
ཞལ་གྱིས་ལང་སྟེ་མི་ལང་ངོ༌། །དེ་སྐད་དུ་ཡང་། དཔལ་བྱིན་གྱིས་
ཞུས་པ་ལས། བྱང་ཆུབ་སེམས་ཀྱི་བསོད་ནམས་གང༌། །གལ་ཏེ་དེ་
ལ་གཟུགས་མཆིས་ན། །ནམ་མཁའི་ཁམས་ནི་ཀུན་བཀང་སྟེ། ། དེ་
10



བས་ཀྱང་ནི་ལྷག་པར་འགྱུར། །ཞེས་སོ། །དེ་ལ་རིགས་པའི་འཐད་པ་
ནི ༑ སེམས་ཅན་གཅིག་ཙམ་ལ་དམིཌ་ནས་དེ་བདེ་བར་གྱུར་ན་ཅི་མ་
རུང་སྙམ་དུ་ཕན་པར་སེམས་པ་ཙམ་གྱིས་ཀྱང་སངས་རྒྱས་མཆོད་པ་
ལས་ཁྱད་དུ་འཕཌ་པའི་བསོད་ནམས་ཐོབ་པར་གསུངས་ན་སེམས་
ཅན་མ་ལུས་པ་ཐམས་ཅད་ཀྱི་བདེ་དོན་ལ་བརྩོན་པ་སྨོས་ཅི་ཞིག་་་་་་
དགོས། གསུམ་པ་གཞན་དང་མི་མཉམ་པ་ནི། སེམས་ ཅན་་་་
རྣམས་ལ་སྡུག་བསྔལ་འདོར་འདོད་ཀྱི་སེམས་ཙམ་ཡོད་ཀྱང་སྡུག་་་་་་
བསྔལ་གྱི་རྒྱུ་ཉིད་ལ་མངོན་པར་རྒྱུག་ཅིང་། བདེ་བ་ཐོབ་འདོད་
ཙམ་ཡོད་ཀྱང་གཏི་མུག་པས་རང་གི་བདེ་བའི་རྒྱུ་གང་ཡིན་དགྲ་ལྟར་
དུ་འཇོམས་པའི་སྐྱེ་བོ་རྨོངས་པ་གང་ཞིག་སྟེ་གང་དག་བདེ་བས་་་་་་་
ཕོངས་པ་དང་སྡུག་བསྔལ་མང་པོ་དང་ལྡན་པ་དེ་དག་ལ་དམིཌ་ནས་
བྱམས་པ་ཆེན་པོས་བདེ་བ་ཀུན་གྱིས་ཚིམ་པར་བྱེད་པ་དང༌། སྙིང་
རྗེ་ཆེན་པོས་སྡུག་བསྔལ་ཐམས་ཅད་གཅོད་པར་བྱེད་ཅིང་། ཤེས་
རབ་ཆེན་པོས་བླང་དོར་ལ་རྨོངས་པའི་གཏི་མུག་ཀྱང་ནི་སེལ་བར་
བྱེད་པའི་སེམས་དེ་དང་དགེ་མཚུངས་ག་ལ་ཡོད། དེ་འདྲའི་ཕན་
འདོགས་པའི་གཉེན་བཤེས་ཀྱང་ག་ལ་ཡོད། བསོད་ནམས་སྐྱེད་
བྱེད་དེ་འདྲའང་ག་ལ་ཡོད་དེ་མེད་དོ། །བཞི་པ་བསྟོད་བཀུར་འོས་པ་
11



ནི༑ སྔར་ཕན་བཏགས་པའི་ལན་ལྡོན་པ་གང་ཡིན་པ་དེ་ཡང་རེ་
ཞིག་བསྔགས་པར་འོས་ན། ཕར་གྲོགས་སུ་མ་བཅོལ་ཡང་ཚུར་
ལེགས་པར་བྱེད་པ་སྟེ་ཕན་འདོགས་པར་བྱེད་པའི་བྱུང་ཆུབ་སེམས་་་་་
དཔའ་བསྔད་འོས་པ་སྨོས་ཅི་ཞིག་དགོས། གཞན་ཡང་ཡུལ་འགྲོ་བ་
ཉུང་ཟད་ལ་དུས་ནར་མའི་ཟས་སྦྱོར་བ་ལྟ་བུ་དུས་རྒྱུན་ལྡན་མིན་པར་
སྐད་ཅིག་ལན་རེ་ཙམ་དང་། དངོས་པོ་མཆོག་མིན་པར་ཟས་གྱི་ན་ཙམ་
སྦྱིན་པར་བྱེད་པ་དང་། སྦྱོར་བའང་ལུགས་མཐུན་མིན་པར་བརྙས་
བཅས་དང་ ཕན་འདོགས་ཀྱང་ཡུན་རིང་མིན་པར་ཉིན་ཕྱེད་ཙམ་
འགྲངས་པར་བྱེད་པ་ཡང་དགེ་བ་བྱེད་པ་ཡིན་ནོ། །ཞེས་སྐྱེ་བོས་
བཀུར་འོས་ན། ཡུལ་སེམས་ཅན་རྣམ་གྲངས་མཐའ་ཡས་པ་ལ་དུས་
ཤིན་ཏུ་རིང་པོའི་བར་དུ་དངོས་པོ་མཆོག་བདེ་བར་གཤེགས་ཀྱི་བདེ་
བ་བླ་ན་མེད་པ། ཕན་འདོགས་པའི་མཆོག་ཡིད་ལ་བསམ་པ་མཐའ་
དག་རྫོགས་པར་བྱེད་པ་དེ་ཉིད་དུས་ལན་རེ་ཙམ་མིན་པར་རྟག་ཏུ་
སྦྱིན་པར་མཛད་པའི་བྱང་སེམས་བཀུར་འོས་པ་ལྟ་ཞིག་སྨོས་ཅི་དགོས།
དེས་ན་བྱང་སེམས་ལ་བསྟོད་བཀུར་སོགས་བྱའི་བརྙས་སྨོད་སོགས་མི་
བྱ་སྟེ། ཅིའི་ཕྱིར་ན་སྐྱེ་བོ་གང་ཞིག་དེ་འདྲའི་རྒྱལ་སྲས་སྦྱིན་བདག་
ཆེན་པོ་ལ་གལ་ཏེ་ངན་སེམས་བསྐྱེད་པར་བྱེད་ན་བྱེད་པ་པོ་དེ་ཉིད་་་་



ངན་སེམས་བསྐྱེད་པའི་སྐད་ཅིག་ཇི་སྙེད་པའི་གྲངས་བཞིན་དུ་བསྐལ་
པར་ནི་དམྱལ་བར་གནས་པར་འགྱུར་ཞེས་ཐུབ་པས་གསུངས་པའི་
ཕྱིར་དང་། འོན་ཏེ་གང་ཞིག་རྒྱལ་སྲས་དེ་ལ་ཡིད་རབ་ཏུ་དང་བར་
བྱེད་པ་དང་བཀུར་བ་སོགས་བྱེད་ན་དེའི་འབྲས་བུ་ངན་སེམས་བསྐྱེད་
པ་དེ་བས་ཀྱང་ལྷག་པར་འཕེལ་བའི་ཕྱིར་རོ། །ལྔ་པ་རྐྱེན་གྱི་མི་བརྫི་
བ་ནི། རྒྱལ་སྲས་བདག་ཉིད་ཆེན་པོ་རྣམས་ལ་བྱ་བ་དོ་གལ་ཤིན་ཏུ་
ཆེན་པོས་ཀྱང་སྡིག་པ་མི་འབྱུང་ཞིང་། དགེ་བ་ངང་གི་འཕེལ་བ་ཆོས་
ཉིད་དོ། ། རྒྱུ་མཚན་དེ་རྣམས་ཀྱི་ཕྱིར་གང་ལ་སེམས་ཀྱི་དམ་པ་རིན་པོ་
ཆེ་དེ་སྐྱེས་པ་དེ་ཡི་སྐུ་ལ་ཕྱག་འཚལ་ཞིང་། གང་ལ་གནོད་པ་བྱེད་
ཀྱང་གནོད་བྱེད་བདེ་བ་དང་འབྲེལ་བར་མཛད་པའི་བདེ་བའི་འབྱུང་
གནས་ཀྱི་སེམས་དེ་ལ་སྐྱབས་སུ་མཆིའོ། །ཞེས་པའོ། ། དེ་ལྟར་ན་
ལེའུ་དང་པོ་བཤད་ཟིན་ཏོ། ། 2 5ཏུ་འདུ
གཉིས་ པ་ སེམས་ དེ་ ཇི་ ལྟར་ བསྐྱེད་ པའི་ ཚུལ་ ལ་ གསུམ་ སྟེ།
སྦྱོར་བ་དང་། དངོས་གཞི་དང༌། མཇུག་གི་རིམ་པའོ། །དང་པོ་
ལ་ བརྒྱད་དེ། མཆོད་ པ་ ལ་ བ་དང་། ཕྱག་འཚལ་བ་དང་།
སྐྱབས་སུ་མཆི་བ་དང༌། སྡིག་པ་བཤགས་པ་དང༌། རྗེས་སུ་ཡི་ར་
ང་བ་དང་། ཆོས་འཁོར་བསྐོར་བར་བསྐུལ་བ་དང༌། བརྟན་པར་



བཞུགས་སུ་གསོལ་བ་དང༌། བསོད་ནམས་བསྔོ་བའོ། །དང་པོ་ལ་
གསུམ་ལས། དང་པོ་བདག་པོས་མ་བཟུང་བའི་མཆོད་རྫས་རྣམས་
རིམ་གྱིས་འབུལ་བ་ནི། རིན་ཆེན་སེམས་དེ་གཟུང་བར་བྱ་བའི་ཕྱིར་
དུ་འབུལ་ཡུལ་དེ་བཞིན་གཤེགས་པ་རྣམས་དང་། དམ་པའི་ཆོས་
དཀོན་མཆོག་ཉེས་པའི་དྲི་མ་མེད་པ་དང་། སངས་རྒྱས་ཀྱི་སྲས་
འཕགས་པའི་དགེ་འདུན་ཡོན་ཏན་རྒྱ་མཚོ་ལྟ་བུ་མངའ་བ་རྣམས་ལ་
ལེགས་པར་མཆོད་པར་བྱ་སྟེ། ། དེ་ཡང་འཇིག་ རྟེན་གྱི་ཁམས་ན་
བདག་པོས་མ་བཟུང་བའི་མེ་ཏོག་དང་འབྲས་བུ་ཇི་སྙེད་ཡོད་པ་དང་།
སྨན་གྱི་རྣམ་པ་གང་དག་ཡོད་པ་དང༌། འཇིག་རྟེན་ན་རིན་ཆེན་ཇི་
སྙེད་ཡོད་པ་དང༌། ཆུ་གཙང་ཡིད་དུ་འོང་བ་ཅི་ཡོད་པ་དང་། རིན་
ཆེན་གྱི་རི་བོ་དང་ནི་དེ་བཞིན་དུ་ནགས་ཚལ་དང་ས་ཕྱོགས་དབེན་
ཞིང་ཉམས་དགའ་བ་དང༌། ལྗོན་ཤིང་མེ་ཏོག་གིས་རྒྱན་སྤྲས་ཏེ་
མཛེས་པར་སྤུད་པ་དང་། ཤིང་གང་འབྲས་བུ་བཟང་པོས་ཡལ་ག་
དུད་པ་དང་། ལྷ་དང་ཀླུ་སོགས་ཀྱི་འཇིག་རྟེན་གྱི་ཁམས་ན་ཡང་
ལྷན་སྐྱེས་ཀྱི་དྲི་དང་ནི། སྦྱར་བྱུང་གི་སྤོས་དང་། འདོད་པ་འཇོ་
བའི་དཔག་བསམ་གྱི་ཤིང་དང་། རིན་ཆེན་གྱི་ལྗོན་ཤིང་དང་། མ་
རྨོས་པར་འཁྲུངས་པའི་ལོ་ཏོག་གི་རྣམ་པ་མང་པོ་དང་། གཞན་
14



ཡང་མཆོད་པར་འོས་པའི་རྒྱན་ཆ་རྣམས་དང་ནི་མཚོ་དང་རྫིང་བུ་
པད་མས་རྒྱུན་པ་གང་དག་ངང་པ་ཤིན་ཏུ་སྐད་སྙན་ཞིང་ཡིད་དུ་འོང་
བ་མང་པོ་དང་ལྡན་པ་རྣམས་དང་། ང་མདོར་ན་ནམ་མཁའ་རབ་
འབྱམས་ཁམས་ཀྱི་མཐས་གཏུགས་པའི་འཇིག་རྟེན་ཁམས་ན་ཡོངས་
སུ་བཟུང་བ་མེད་པའི་མཆོད་རྫས་ཇི་སྙེད་མཆིས་པ་དེ་དག་ཀུན་བློ་
ཡིས་བླངས་ནས་ཐུབ་པ་སྐྱེས་བུ་རྣམས་ཀྱི་མཆོག་སྲས་དང་བཅས་པ་་་་
རྣམས་ལ་ལེགས་པར་འབུལ་བ་ལགས་ན། ཡོན་གནས་དམ་པ་
ཐུགས་རྗེ་ཆེན་པོ་མངའ་བ་རྣམས་ཀྱིས་བདག་ལ་ཐུགས་བརྩེ་བར་་་་་་
དགོངས་ཏེ་བདག་གི་བློས་བླངས་པའི་མཆོད་རྫས་འདི་དག་བཞེས་
ཤིག་དང༌། དེ་ཅིའི་སླད་དུ་ན། བདག་ནི་བསོད་ནམས་དང་མི་
ལྡན་པའི་བཀྲེན་པ་ཆེན་པོ་ཞིག་ལགས་ཏེ་མཆོད་པའི་ནོར་གཞན་ནི་བ
དག་ལ་ཅང་སྟེ་ཅི་ཡང་མ་མཆིས་པས་སོ། ། རྒྱུ་མཚན་དེས་ན་གཞན་
དོན་འབའ་ཞིག་ལ་དགོངས་པའི་འཇིག་རྟེན་མགོན་གྱིས་བློས་དབུལ་
བ་འདི་དག་བདག་གི་དོན་གྱི་སླད་དུ་ཉིད་ཀྱི་མཐུས་བཞེས་ཤིག་ཅེས་
བདག་ གསོལ་ལོ། ། གཉིས་པ་ལུས་འབུལ་བ་ནི། ཕྱོགས་དུས་ཀྱི་
རྒྱལ་བ་རྣམས་དང་དེ་དག་གི་སྲས་བྱང་སེམས་རྣམས་ལ་བདག་གིས་
ནི་དངོས་པོ་གཞན་དབུལ་དུ་མེད་པ་དེ་ལྟར་ཡང་བདག་གིས་ལུས་ཀྱི་
15



ཆ་ཀུན་གཏན་དུ་དབུལ་བར་བགྱི་བ་ལགས་ན་སེམས་དཔའ་མཆོག་
རྣམས་ཀྱིས་བདག་ནི་ཡོངས་སུ་བཞེས་ཤིག་དང་། གུས་པས་ཁྱེད་
རྣམས་ཀྱི་འབངས་སུ་བདག་མཆི་བར་བགྱིའོ། ། དེ་ལྟར་བདག་ནི་
ཁྱེད་རྣམས་ཀྱིས་ཡོངས་སུ་བཟུང་བས་ན། སྲིད་པའི་འབྲོག་དགོན་
པ་ན་གནས་པ་ལ་བདག་མི་འ ཇིགས་ཤིང་། གྲོགས་སེམས་ཅན་
གཞན་རྣམས་ལའང་ཅི་ནུས་སུ་ཕན་པར་བགྱིའོ། །འོན་ཏེ་སྡིག་པས་
བསྒྲིབས་ན་གཞན་དོན་མི་འགྲུབ་པས་སྔོན་གྱི་སྡིག་པ་རྣམས་ལས་ཡང་
དག་པར་འདའ་བར་བགྱིད་ཅིང་། སྡིག་པ་དེ་ལས་གཞན་པ་ཡང་
སླན་ཆད་གཏན་མི་བགྱིད་དོ། །གསུམ་པ་མཆོད་པ་གཞན་འབུལ་བ་
ལ་གཉིས་ཏེ། བློས་སྦྱར་བའི་མཆོད་པ་དང་། རྣམ་གྲངས་གཞན་
གྱི་མཆོད་པའོ། ། དང་པོ་ནི། དེའི་རྣམ་ གྲངས་བཅུ་གཉིས་ རིམ་
གྱིས་འབུལ་བ་ལས། དང་པོ་ཁྲུས་གསོལ་བ་ནི། ཁྲུས་ཀྱི་ཁང་པ་ནི་
ཤིན་ཏུ་དྲི་ཞིམ་པོ་འཐུལ་བ། ཤེལ་གྱི་ས་གཞི་མདངས་གསལ་ཞིང་
འོད་འཚེར་བ་བསྟར་བ། རིན་ཆེན་འོད་འབར་བའི་ཀ་བ་སོགས་
ཡིད་འོང་གི་ཆས་དུ་མ་དང་ལྡན་པ། མུ་ཏིག་འོད་ཆགས་པས་སྤུད་
པའི་བླ་རེ་བྲེས་པ་སྟེ། དེ་ལྟ་བུའི་ཁྲུས་ཁང་དེར་དེ་བཞིན་གཤེགས་
པ་དང་དེའི་སྲས་སོགས་ཁྲུས་གསོལ་འོས་པ་རྣམས་ལ་རིན་ཆེན་ལས་
16



གྲུབ་པའི་བུམ་པ་མང་པོ་སྤོས་ཀྱི་ཆུ་ཡིད་དུ་འོང་བས་ལེགས་པར་་་་་
བཀང་བ་ནས་སྙན་པའི་གླུ་དང་ནི་རོལ་མོ་དང་བཅས་པ་རྣམ་གྲངས་
དུ་མས་སྐུ་ལ་ཁྲུས་གསོལ་བར་བགྱིའོ། ། གཉིས་པ་སྐུ་ཕྱི་བའི་མཆོད་པ་
ནི༑ ཁྲུས་གསོལ་བའི་རྗེས་སུ་དེ་དག་གི་སྐུ་ལ་མཚུངས་པ་མེད་པའི་
གོས་འཇམ་པོ་ཤིན་ཏུ་གཙང་བ་ལ་དྲི་རབ་ཏུ་ཞིམ་པོས་བསྒོས་པས་སྐུ་
ཕྱི་བར་བགྱིའོ། །གསུམ་པ་ན་བཟའ་དབུལ་བ་ནི། སྐུ་ཕྱིས་ཟིན་པ་
དེ་ནས་ཡུལ་དེ་དག་ལ་ངུར་སྨྲིག་སོགས་གང་ལ་དེ་འོས་སུ་ཁ་དོག་་་་
ལེགས་པར་བསྒྱུར་བའི་ན་བཟའ་ཤིན་ཏུ་དྲི་ཞིམ་འཐུལ་བ་ཚད་ལྡན་་་
དམ་པ་རྣམས་འབུལ་ལོ། ། བཞི་པ་རྒྱན་དབུལ་བ་ནི། ཁ་དོག་མ་
བསྒྱུར་བའི་གོས་བཟང་པོ་སྲབ་ལ་འཇམ་པ་སྣ་ཚོགས་དང་། རྣ་
ཀོར་སོགས་རྒྱུན་མཆོག་བརྒྱ་ཕྲག་དེ་དང་དེ་དག་གིས་འཕགས་པ་ཀུན་
ཏུ་བཟང་པོ་དང་། འཇམ་དབྱངས་དང་། འཇིག་རྟེན་དབང་
ཕྱུག་སོགས་ལོངས་སྐུའི་ཆ་བྱད་ཅན་རྣམས་ལ་བརྒྱན་པར་བགྱིའོ། །
ལྔ་པ་བྱུག་པ་དབུལ་བ་ནི། སྟོང་གསུམ་འཁོར་ཡུག་ཀུན་ཏུ་དྲི་ངད་
ལྡང་བའི་ཙན་དན་གྱི་བྱུག་པ་སོགས་དྲི་མཆོག་རྣམས་ཀྱིས་བྱུག་ཡུལ་
ཐུབ་དབང་རྣམས་ཀྱི་སྐུའི་ཆ་ཐམས་ཅད་ཇི་ལྟར་གསེར་སྦྱངས་བཙོ་མ་
བྱི་དོར་བྱས་པ་དེ་ལྟར་མཚན་དཔེའི་དཔལ་གྱིས་འོད་ཆགས་ཤིང་་་་་



འབར་བ་དེ་དག་བྱུག་པར་བགྱིའོ། ། དྲུག་པ་ཕྲེང་བ་དབུལ་བ་ནི།
ཐུབ་དབང་མཆོད་གནས་ཀྱི་མཆོག་རྣམས་ལ་ཡིད་དུ་འོང་བའི་མེ་ཏོག་
མནྡ་ར་དང་པདྨ་དང་ཨུཏྤལ་ལ་སོགས་ཏེ་དྲི་ཞིམ་པོའི་མེ་ཏོག་ཐམས་
ཅད་དང་། དེ་རྣམས་ཕྲེང་བ་སྤེལ་ལེགས་སུ་བྱས་པ་ཡིད་དུ་འོང་བ་མས་
ཀྱིས་མཆོད་དོ། །བདུན་པ་བདུག་སྤོས་འབུལ་བ་ནི། སྤོས་རྣམས་
ཀྱི་མཆོག་བསྣམས་ན་ཡིད་འཕྲོག་ཅིང༌། དྲི་ངད་བཟང་པོ་ཕྱོགས་
ཀུན་ཁྱབ་པའི་བདུག་པའི་སྤྲིན་ཚོགས་འཁྲིགས་པ་རྣམས་ཀྱང་མཆོད་
ཡུལ་དེ་དག་ལ་དབུལ་བར་བགྱིའོ། །བརྒྱད་པ་ལྷ་བཤོས་འབུལ་བ་ནི།
ཞལ་ཟས་དང་བཟའ་བཏུང་སྣ་ཚོགས་བཅས་པའི་ལྷ་བཤོས་རྣམས་་་
ཀྱང་དེ་དག་ལ་དབུལ་བར་བགྱིའོ། ། དགུ་པ་སྒྲོན་མེ་འབུལ་བ་ནི།
གསེར་གྱི་པདྨ་ཚར་དུ་དངར་བས་བཏེག་པའི་རིན་ཆེན་སྒྲོན་མེ་རྣམས་
ཀྱང་དབུལ་བར་བགྱིའོ། །བཅུ་པ་ས་གཞི་དབུལ་བ་ནི། གསེར་གྱི་
ས་གཞི་བསྟར་བ་སྤོས་ཀྱིས་ཕྱུག་པ་དེར་མེ་ཏོག་ཡིད་འོང་སིལ་མ་སྣ་
ཚོགས་དགྲམ་སྟེ་དབུལ་བར་བགྱིའོ། ། བཅུ་གཅིག་པ། ཕོ་བྲང་
དབུལ་བ་ནི། མཛེས་སྡུག་གཞལ་དུ་མེད་པའི་ཕོ་བྲང་གང་ལྷ་མོ་
རྣམས་ཀྱིས་བསྟོད་དབྱངས་ཡིད་འོང་སྒྲོག་པ་དང་ལྡན་ཞིང་། མུ་
ཏིག་དང་རིན་ཆེན་གྱི་རྒྱན་འཕྱང་བས་མཛེས་ཤིང་འོད་འབར་བ།
18



དཔག་ཡས་ཏེ་མཐའ་ཡས་པའི་ནམ་མཁའི་ཁམས་ཡོངས་ཀྱི་རྒྱན་་་་་་
གྱུར་པ་དེ་དག་ཀྱང་ཐུགས་རྗེའི་རང་བཞིན་ཅན་རྣམས་ལ་དབུལ་བར་
བགྱིའོ། ། བཅུ་གཉིས་པ་གདུགས་དབུལ་བ་ནི། རིན་ཆེན་ལས་གྲུབ་
པའི་གདུགས་མཛེས་པ་གསེར་གྱི་ཡུ་བ་ཅན་ཁོར་ཡུག་ཏུ་མུ་ཏིག་ལ་
སོཌ་པ་རྒྱུན་གྱི་རྣམ་པ་དུ་མ་ཡིད་དུ་འོང་བས་བརྒྱན་ཅིང་། དབྱིབས་
ལེགས་ཤིང་ལྟ་ན་སྡུག་པ་གྱེན་མཐོན་པོར་བསྒྲེང་བ་མང་པོ་ཡང་དུས་
རྟག་ཏུ་ཐུབ་དབང་རྣམས་ལ་སྐུའི་གྲིབ་བསིལ་དུ་དབུལ་བར་་་་་་
བགྱིའོ། ། གཉིས་ པ་ རྣམ་ གྲངས་ གཞན་ གྱི་ མཆོད་ པ་ ལ་ གསུམ་ སྟེ།
བླ་ན་ཡོད་པའི་མཆོད་པ་དང་། བླ་ན་མེད་པའི་མཆོད་པ་དང་།
བསྟོད་དབྱངས་ཀྱི་མཆོད་པའོ། །དང་པོ་ནི། སྔར་གྱི་དེ་ལས་གཞན་
ཡང་མཆོད་པའི་ཚོགས་ཁྱད་དུ་འཕགས་པ་འདི་ལྟ་སྟེ། ལྷའི་རོལ་མོ་
དབྱངས་སྙན་ཞིང་འཇེབས་པ་དང་། ཡིད་དུ་འོང་བ་དང་ལྡན་པ་
སེམས་ཅན་སྡུག་བསྔལ་ཅན་རྣམས་ཀྱིས་ཐོས་ཙམ་ནས་ཡིད་བདེ་བས་
སིམ་པར་བྱེད་པའི་ནུས་ལྡན་གྱི་མཆོད་པའི་སྤྲིན་ཚོགས་རྣམས་ཀྱང་སོ་
སོར་འཁོར་བ་ཇི་སྲིད་པ་དེ་སྲིད་དུ་གནས་པར་གྱུར་ཅིག དམ་ཆོས་
དཀོན་མཆོག་གི་གླེགས་བམ་ཐམས་ཅད་དང་། རིང་བསྲེལ་སྙིང་
པོར་བཞུགས་པའི་མཆོད་རྟེན་རྣམས་དང་། ཐུབ་པའི་བྲིས་འབུར་
19



གྱི་སྐུ་གཟུགས་རྣམས་ལ་མཆོད་པའི་སླད་དུ་རིན་ཆེན་སིལ་མ་དང་མེ་
ཏོག་ལ་སོགས་པའི་ཆར་པ་རྒྱུན་མི་འཆད་པར་ལྷུང་ལྷུང་འབབ་པར་
ཤོག གཉིས་པ་བླ་ན་མེད་པའི་མཆོད་པ་ནི། ཇི་ལྟར་འཇམ་
དབྱངས་དང་ཀུན་བཟང་ལ་སོགས་པས་རྒྱལ་བ་རྣམས་ལ་མཆོད་སྤྲིན་
རྒྱ་མཚོས་མཆོད་པར་མཛད་པ་དེ་བཞིན་དུ་བདག་གིས་ཀྱང་དེ་བཞིན་
གཤེགས་པ་འགྲོ་བའི་མགོན་ སྲས་དང་བཅས་པ་རྣམས་ལ་མཆོད་
པའི་མོས་པ་བགྱིའོ། ། གསུམ་པ་ནི། ཡོན་ཏན་རྒྱ་མཚོ་མངའ་བ་
རྣམས་ལ་བདག་གིས་བསྟོད་དབྱངས་ཡན་ལག་མི་འདྲ་བ་རྒྱ་མཚོས་་་་་
བསྟོད་ ཅིང་། བསྟོད་དབྱངས་སྙན་ ཅིང་འཇེབས་པའི་སྤྲིན་དེ་་་
རྣམས་རྒྱུན་མི་ཆད་དུ་ཡུལ་དེ་དག་ལ་ངེས་པར་ཏེ་གདོན་མི་ཟ་བར་
ཕྱོགས་དུས་ཀུན་ཏུ་འབྱུང་བར་གྱུར་ཅིག གཉིས་པ་ཕྱག་འཚལ་བ་
ནི༑ དུས་གསུམ་དུ་གཤེགས་པའི་སངས་རྒྱས་ཀུན་དང་། དེ་
བཞིན་དུ་ཆོས་དང་། ཚོགས་ཀྱི་མཆོག་དགེ་འདུན་བཅས་ལ་ནམ་
མཁའི་མཐས་གཏུགས་པའི་ཞིང་ཁམས་ཐམས་ཅད་ཀྱི་རྡུལ་ཀུན་གྱི་་་༌་
གྲངས་དེ་སྙེད་ཀྱི་ལུས་བཏུད་པས་ཏེ། བཏུད་པའི་སྒོ་ནས་ནི་བདག་
ཕྱག་འཚལ་ལོ། །བྱང་ཆུབ་ཀྱི་སེམས་ཀྱི་ཉམས་ལེན་གང་ལས་འབྱུང་
བའི་གཞི་གཅིག་པུ་གསུང་རབ་ཀྱི་གླེགས་བམ་རྣམས་དང་མཆོད་རྟེན་
20_



རྣམས་ལའང་བདག་ཕྱག་འཚལ་ཞིང༌། དེར་མ་ཟད་མཁན་པོ་དང༌།
དེ་བཞིན་དུ་སློབ་དཔོན་དང༌། བརྟུལ་ཞུགས་ཅན་གྱི་མཆོག་ངུར་
སྨྲིག་འཆང་བ་རྣམས་ལའང་བདག་ཕྱག་འཚལ་ལོ། །གསུམ་པ་སྐྱབས་
སུ་མཆི་བ་ནི། ཇི་སྲིད་བྱང་ཆུབ་སྙིང་པོ་ མཆིས་ཀྱི་བར་དུ་སངས་
རྒྱས་རྣམས་ལ་སྙིང་ཐག་པ་ནས་སྐྱབས་སུ་མཆི་ཞིང༌། ཆོས་དང་
ཕྱང་ཆུབ་སེམས་དཔའི་ཚོགས་ལའང་དེ་བཞིན་དུ་སྐྱབས་སུ་མཆིའོ། །
བཞི་པ་སྡིག་པ་བཤགས་པ་ནི། ཕྱོགས་དང་མཚམས་རྣམས་ཀུན་ན་
བཞུཌ་པ་ཡི།	རྫོཊ་པའི་སངས་རྒྱས་རྣམས་དང་བྱང་ཆུབ་སེམས་
དཔའ་ཐུགས་རྗེ་ཆེན་པོ་མངའ་བ་རྣམས་ལ་ཐལ་མོ་སྦྱར་ཏེ་བ། སོལ་
བར་བྱ་བ་ནི། འདི་ལྟ་སྟེ། དུས་ཐོག་མ་མེད་པ་དང་ལྡན་པའི་་་་
འཁོར་བ་ནས་ཚེ་རབས་འདིའམ་གཞན་དག་ཏུ་འཁོར་བ་དེའི་ཚེ་
བདག་གིས་སྡིག་པའི་ཉེས་དམིགས་མ་འཚལ་ནས་སྡིག་བགྱིས་པའམ་
བགྱིད་དུ་བསྩལ་བ་ཉིད་དང་ནི་གཏི་མུག་འཁྲུལ་པས་བདག་ཡོངས་སུ་
ནོན་ཏེ། རྗེས་སུ་ཡི་རང་བ་གང་བགྱིས་པས་ནོངས་པ་དེ་དང་དེ་ནི་
ནོངས་པར་མཐོང་བར་བགྱིས་ནས་བསམ་པ་ཐག་པས་མགོན་པོ་ཁྱེད་
རྣམས་ལ་མཐོལ་ཞིང་བཤགས་སོ། ། གཞན་ཡང་བདག་གིས་སྐྱབས་
ཡུལ་དཀོན་མཆོག་གསུམ་དང་ནི་དྲིན་ཆེ་བའི་ཕ་མའམ་བླ་མ་གཞན་



དག་ལའང་རུང་སྟེ་ཀུན་སློང་ཉོན་མོངས་ཀྱི་སྒོ་ནས་སྦྱོར་བ་ལུས་ངག་
དང་ཡིད་ཀྱིས་གནོད་བགྱིས་པ་གང་ལགས་པ་དང༌། མདོར་ན་
ཆགས་སོགས་ཉེས་པ་དུ་མས་སྐྱོན་ཆགས་པའི་སྡིག་ཅན་བདག་གིས་་་་
སྡིག་པ་གང་དང་གང་ཤིན་ཏུ་མི་བཟད་པ་བགྱིས་པ་དེ་ཐམས་ཅད་
འདྲེན་པ་རྣམས་ལ་སྙིང་ཐག་པ་ནས་འཆགས་ལགས་ན་ད་ལྟ་ཉིད་དུ་
མ་ལུས་པ་བྱང་བར་མཛད་དུ་གསོལ། དེ་ཡང་མྱུར་དུ་སྦྱངས་དགོས་
ཏེ་བདག་ནི་སྡིག་པ་མ་བྱང་བར་དེའི་སྔོན་དུ་འགུམ་པར་འགྱུར་དུ་་་
མཆི་བས། ཇི་ལྟར་ན། ཉེས་པ་འདི་ལས་ངེས་པར་ཐར་བར་
འགྱུར་ཞེས་མྱུར་བའི་ཚུལ་གྱིས་བསྐྱབ་ཏུ་གསོལ་ལོ། ། དེ་ཅིའི་སླད་
དུ་ཞེ་ན། ཡིད་བརྟན་དུ་མི་རུང་བའི་འཆི་བདག་འདི་ནི་སྡིག་སྦྱོང་
སོགས་བྱས་དང་མ་བྱས་ལ་ལྟོས་ནས་མི་སྡོད་པས། ན་བ་དང་མི་ན་
བ་སོགས་ཀུན་གྱིས་ཀྱང་གློ་བུར་གྱི་ཚེ་ལ་ཡིད་བརྟན་དུ་མི་རུང་བའི་
ཕྱིར་རོ། །སྔར་བྱས་ཀྱི་སྡིག་པ་ལ་འགྱོད་པ་ནི། དགྲ་གཉེན་སོགས་
ཐམས་ཅད་བོར་ཏེ་ཆ་དགོས་པར་བདག་གིས་དེ་ལྟར་མ་ཤེས་པས།
མཛའ་དང་མི་མཛའ་བའི་དོན་གྱི་ཕྱིར་དུ་ཆགས་སྡང་གི་སྡིག་པ་རྣམ་
པ་སྣ་ཚོགས་བྱས་པ་ནི་བདག་ཤིན་ཏུ་རྨོངས་པ་སྟེ། འདི་ལྟར་མི་
མཛའ་བ་རྣམས་ཀྱང་ཤི་ནས་མེད་པར་འགྱུར་ཞིང་། མཛའ་བ་
22



རྣམས་ཀྱང་དེ་ལྟར་མེད་པར་འགྱུར་ལ། དགྲ་གཉེན་མ་ཟད་བདག་
ཀྱང་མེད་པར་འགྱུར་བ་སྟེ། དེ་བཞིན་དུ་ཆགས་སྡང་གི་ཡུལ་སོགས་
ཐམས་ཅད་ཀྱང་སྐད་ཅིག་མ་ཉིད་ལ་འགགས་ནས་མེད་པར་འགྱུར་
བས་སོ། །འདི་ནི་དཔེར་མཚོན་ན་རྨི་ལམ་དུ་ཡུལ་སྣ་ཚོགས་ཉམས་སུ་
མྱོང་བ་སད་པར་ན་མེད་པ་བཞིན་དུ་རྩེ་རྒོད་སོགས་ཆགས་སྡང་གི་
དངོས་པོ་གང་དང་གང་སྤྱད་པ་དེ་དང་དེ་ཐམས་ཅད་འགགས་ནས་་་
དྲན་པའི་ཡུལ་ཙམ་དུ་འགྱུར་བའི་ཕྱིར་རོ། །དེ་ཡང་ཚེ་སྔ་མ་ཕན་གྱི་
ཡུལ་འདས་པ་ཐམས་ཅད་ད་ལྟ་མཐོང་བའི་ཡུལ་དུ་མི་འགྱུར་ཞིང་།
དེར་མ་ཟད་རེ་ཞིག་ཡུད་ཙམ་གསོན་པའི་ཚེ་འདི་ཉིད་ལའང་མཛའ་
བ་དང་མི་མཛའ་བ་དུ་མ་ཞིག་འདས་ཟིན་པ་དེ་ལྟར་ལ། འོན་ཏེ་དེ་
དག་གི་དོན་དུ་བྱས་པའི་སྡིག་པ་མི་བཟད་པ་གང་ཡིན་པ་ནི་མེད་དེ་མི་
འགྲོ་བར་མདུན་ན་ཉེ་བར་གནས་ལ། དེ་ལྟར་བྱེད་པོ་བདག་དང་
བྱ་བ་ཆགས་སྡང་གི་ཡུལ་ཐམས་ཅད་ནི། སྐད་ཅིག་མའི་གློ་བུར་
བའོ་ཞེས་བདག་གིས་དེ་ལྟར་རྟོགས་པར་མ་གྱུར་པས། གཏི་མུག་
དང༌། འདོད་ཆགས་དང༌། ཞེ་སྡང་གིས་དེ་ལྟ་བུའི་སྡིག་པ་རྣམ་
པ་དུ་མ་ཞིག་བྱས་སོ། ། དེ་ལྟར་སྡིག་པས་འཇིགས་ནས་སྐྱབས་སུ་
འགྲོ་བ་ལ་གསུམ་སྟེ། འཆི་ངེས་བསམ་པ། འཆི་ཚེ་གཉེན་བཤེས་
23



སོགས་ཀྱིས་མི་ཕན་པར་བསམ་པ། འཇིགས་སྐྲག་ནས་སྐྱབས་སུ་
སོང་བའོ། ། དང་པོ་ནི། ཉིན་མཚན་གྱི་དུས་ལ་རང་སོར་སྡོད་པ་
ཡོང་ཡེ་གཏན་ནས་མེད་པས་ན་ཚེ་འདི་ཕར་ལ་ནི་རྟག་ཏུ་གོད་པ་སྟེ་
ཟད་པར་འགྱུར་ཞིང་། ། ཚུར་ལ་ནི་སྨོན་པའང་གུད་ནས་ཏེ་ལོགས་
ཤིག་ནས་ཅུང་ཟད་ཀྱང་འོང་བ་མེད་ན། བདག་ལྟ་བུ་ནི་འཆི་བར་
ཅིས་ མི་ འགྱུ ར་ ཏེ་ གདོན་ མི་ ཟ་ བར་ འཆིའོ། ། གཉིས་ པ་ ནི།
བདག་ནི་མལ་སྟན་བཟང་པོའི་ནང་ན་འདུག་བཞིན་དུ་གཉེན་བཤེས་
ཀུན་གྱིས་མཐའ་ནས་བསྐོར་ཡང་རུང་སྟེ་སྲོག་འཆད་པ་ཡི་ཚོར་བ་མི་
བཟད་ པ་ དག་ ནི་ བདག་ ཉིད་ ག ཅིག་པུ ས་མྱོང་ བ ར་ འགྱུར་ ལ།
གཤིན་རྗེའི་ཕོ་ཉས་ཟིན་ཏེ་འཇིག་རྟེན་གཞན་དུ་འཁྲིད་པ་ལ་ནི་དེ་
བས་ཀྱང་གཉེན་གྱིས་ཅི་ཕན་ཏེ་མི་ཕན་ཞིང་། བཤེས་ཀྱིས་ཅི་ཕན་
ཏེ་མི་ཕན་ལ། དེའི་ཚེ་རྣམ་དཀར་བསོད་ནམས་ཀྱི་ལས་གཅིག་པུས་
ཕན་ཞིང་བསྐྱབས་ན་དེ་ནི་རྨོངས་པ་བདག་གིས་མ་བསྟེན་ཏོ། །དེ་
བས་ན་མགོན་པོ་ཞེས་སྐྱབས་ཡུལ་རྣམས་ལ་བོས་ནས་བག་མེད་པའི་
གཞན་དབང་དུ་སོང་བའི་སྡིག་ཅན་བདག་གིས་ནི་འཇིགས་པ་འདི་་་་་
འདྲ་འོང་བར་ཆ་མ་འཚལ་ནས་མི་རྟག་ཅིང་སྙིང་པོ་མེད་པ་ཚེ་འདིའི་
ཆེད་དག་ཏུ་སྡིག་པ་མང་པོ་ཉེ་བར་བསྒྲུབས་པས་འཇིགས་འོས་པ་སྟེ།
24



ཉེས་ཅན་གྱི་སྐྱེ་བོ་ཡན་ལག་ཙམ་གཅོད་པའི་སར་དེ་རིང་ལན་གཅིག་
ཁྲིད་པའང་བྲེད་པར་གྱུར་ཏེ་ཁ་སྐམ་ཞིང་མིག་རྩ་ངན་ལ་སོགས་ཏེ།
ལུས་སེམས་ཀྱི་རྣམ་པ་ཐམས་ཅད་སྔ་ལས་གཞན་དུ་འགྱུར་བར་སྣང་
ན༑ གཅིག་ཏུ་གཤིན་རྗེའི་ཕོ་ཉ་འཇིགས་འཇིགས་ལྟ་བུར་འདུག་
པའི་ཤ་ཚུགས་ཅན་གྱིས་བཟུང་བར་གྱུར་ཅིང་། གཉིས་སུ་འཇིགས་
པ་ཆེན་པོའི་ནད་ཀྱིས་ཐེབས་པར་གྱུར་པ་དང༌། གསུམ་དུ་ལུས་ཀྱི་
ཤ་ཟད་ཅིང་དབུགས་ཀྱི་རྒྱུ་བ་བརྩེགས་པ་ལ་སོགས་ཏེ། རབ་ཏུ་
ཉམ་ཐག་པའི་འཆི་ཁའི་ངང་ཚུལ་ལ་བསམས་ན་སྨོས་ཅི་དགོས་ཏེ།
སྙིང་གས་པའི་འོས་སོ། །དེར་མ་ཟད་ད་དུང་ཤི་བའི་འོག་ཏུ་སྡིག་པའི་
ལས་ཀྱིས་དམྱལ་བར་ལྷུངས་པ་དེའི་ཚེ་རབ་ཏུ་སྐྲག་ནས་སུ་ཞིག་གིས་
འཇིགས་ཆེན་འདི་ལས་བདག་ལེགས་པར་སྐྱོབ་པར་བྱེད་པར་འགྱུར་
ཞེས་བྲེད་ཤ་ཐོན་པ་སྟེ་ཤིན་ཏུ་སྐྲག་པའི་མིག་བགྲད་ནས་ཕྱོགས་་་་་་
བཞིར་སྐྱབས་དག་ཚོལ་བར་བྱེད་ལ། ཕྱོགས་བཞིར་སྐྱབས་མེད་
པར་མཐོང་ནས་ནི་དེ་ནས་ཀུན་ཏུ་ཡི་མུག་པར་འགྱུར་རོ། །གནས་
དེར་སྐྱོབ་པའི་སྐྱབས་ཡོད་པ་མ་ཡིན་ན་དེའི་ཚེ་བདག་གིས་ཇི་ལྟར་བྱ་
སྟེ་༑ ཐབས་ཟད་པའི་ཕྱིར་རོ། །སྔར་ཇི་སྐད་བཤད་པའི་རྒྱུ་མཚན་



དེ་བས་ན། རྒྱལ་བ་འགྲོ་བའི་མགོན་པོ། འགྲོ་བ་སྐྱོབ་པའི་དོན་ལ་
བརྩོན་པ། སྟོབས་ཆེན་པོ་མངའ་བ། འཇིགས་པ་ཀུན་སེལ་ནུས་
པ་དེ་ལ་དེ་རིང་ཉིད་ནས་གདུང་ཤུགས་དྲག་པོས་སྐྱབས་སུ་མཆིའོ། །
དེ་བཞིན་དུ་རྒྱལ་བ་དེའི་ཐུགས་སུ་ཆུད་པའི་ཆོས་གང་བསྟེན་ན་་་་
འཁོར་བའི་འཇིགས་པ་ཀུན་སེལ་བ་དང་། བྱུང་ཆུབ་སེམས་དཔའི་
ཚོགས་ཏེ་དགེ་འདུན་ལ་ཡང་དེ་བཞིན་དུ་ཡང་དག་པར་སྐྱབས་སུ་་་་
མཆིའོ། །བདག་ནི་དམྱལ་བ་སོགས་ཀྱི་འཇིགས་པས་རྣམ་པར་སྐྲག་པ་
ནས་མཐུ་ཆེན་ཀུན་ཏུ་བཟང་པོ་ལ་བདག་ཉིད་འབུལ་ཞིང༌། འཇམ་
དཔལ་དབྱངས་ལའང་བདག་ཉིད་ཀྱིས་བདག་གི་ལུས་འདི་དབུལ་་་་་
བར་བགྱིའོ། །ཐུགས་རྗེ་དང་སྤྱོད་པ་མ་འཁྲུལ་བ་སྤྱན་རས་གཟིགས་
ཞེས་བྱ་བའི་མགོན་པོ་དེ་ལའང་ཉམ་ཐག་པའི་ང་རོས་འོ་དོད་འབོད་
དེ་སྡིག་ལྡན་བདག་ལ་བསྐྱབ་ཏུ་གསོལ་ལོ་ཞེས་གསོལ་བ་འདེབས་པ་
དང་། འཕགས་པ་ནམ་མཁའི་སྙིང་པོ་དང་། སའི་སྙིང་པོ་དག་
དང་ནི་དེ་བཞིན་དུ་བྱམས་མགོན་དང་སྒྲིབ་སེལ་སོགས་ཐུགས་རྗེ་ཆེན་
པོ་མངའ་བའི་མགོན་པོ་ཐམས་ཅད་ལ་སྐྱབས་སུ་འཚོལ་ཞིང༌། སྙིང་
ཐག་པ་ནས་འོ་དོད་འབོད་དོ། །གང་ཞིག་དངོས་སུ་མཐོང་ན་གཤིན་
1
.



རྗེའི་ཕོ་ཉ་ལ་སོགས་ཏེ་གདུག་པ་ཅན་རབ་ཏུ་སྡང་བ་རྣམས་ཀྱང་སྐྲག་
ནས་ཕྱོགས་བཞིར་འབྱེར་བར་བྱེད་པའི་རྡོ་རྗེ་ཅན་ཏེ་ཕྱག་ན་རྡོ་རྗེ་
ལའང་སྐྱབས་སུ་མཆིའོ། །དོན་བསྡུས་ན། སྔོན་ཆད་ཁྱེད་ཀྱི་བཀའ་
ལས་འདས་ཏེ་ཉེས་པར་སྤྱད་པས། ད་ནི་དེའི་རྣམ་སྨིན་གྱི་འཇིགས་
པ་ཆེན་པོ་འབྱུང་བར་མཐོང་ནས་ཁྱེད་ལ་སྙིང་ནས་སྐྱབས་སུ་མཆི་་་་
ལགས་ཀྱི་འཁོར་བ་དང་ངན་སོང་གིས་བསྡུས་པའི་འཇིཌ་པ་ཐམས་
ཅད་མྱུར་དུ་བསལ་དུ་གསོལ་ལོ། །འོན་ཏེ་སྨན་མི་ཟ་ན་སྨན་པས་ཀྱང་
ནད་ལས་སྐྱོབ་མི་ནུས་པ་ལྟར་རང་གིས་ཆོས་ལག་ལེན་མི་བྱེད་ན་
སྐྱབས་ཀྱིས་ཀྱང་སྐྱོབ་མི་ནུས་པས། གཙོ་བོར་ཆོས་ཉམས་སུ་བླང་
དགོས་སོ་ཞེས་གདམས་པ་ནི། གང་གི་ཚེ་གློ་བུར་བ་ཐ་མལ་ནད་
ཀྱིས་འཇིགས་ནའང་དེའི་ཚེ་སྨན་པའི་ངག་བཞིན་བྱ་དགོས་ན།
འདོད་ཆགས་ལ་སོགས་ཉེས་བརྒྱའི་འབྱུང་ཁུངས་ཀྱི་ནད་ཀྱིས་རྟག་ཏུ་
བཏབ་པའི་ནད་པས་སྨན་པ་ཐུབ་པའི་བཀའ་བཞིན་བྱ་དགོས་པ་ལ་
ནི་སྨོས་ཅི་ཞིག་དགོས། ཅིའི་ཕྱིར་ན་དེ་འདྲའི་ནད་གཅིག་གིས་ཀྱང་
འཛམ་གླིང་ན་གནས་པའི་མི་ཀུན་བརླག་པར་བྱེད་ན་སྟེ་བྱེད་ནུས་
པའི་ཕྱིར་རོ། །རྒྱུ་མཚན་དེས་ན་སངས་རྒྱས་ཀྱི་ཆོས་མ་གཏོགས་པར་
ནད་དེ་དག་གསོ་བའི་སྨན་གཞན་ནི་ཕྱོགས་རྣམས་ཀུན་ནས་འབད་
27



པས་བཙལ་ཀྱང་མ་རྙེད་ན། ནད་འདི་གསོ་བ་ལ་སྨན་པ་ཐམས་
ཅད་མཁྱེན་པ་སྟོན་པ་ཐུབ་པའི་དབང་པོ་ཞེས་བྱ་བ་ཉོན་མོངས་པ་
དང་ཤེས་བྱའི་སྒྲིབ་པའི་ཟུག་རྔུ་ཐམས་ཅད་དྲུངས་ནས་འབྱིན་པར་
མཛད་པ་ཡི་བཀའ་ལྟར་མི་བྱེད་པར་ཐབས་གཞན་ཞིག་ཡོད་པར་་་་་
སེམས་པ་ནི་ཤིན་ཏུ་གཏི་མུག་ཅན་ཤེས་ལྡན་ཀུན་གྱིས་སྨད་པའི་་་་་་
གནས་ཡིན་ནོ། །དཔེ་གཞན་ཡང་གཡང་ས་ཐ་མལ་པ་ཆུང་ངུ་ལའང་
དེར་ལྷུང་གིས་དོགས་པས་བག་ཡོད་པར་གནས་པར་བྱ་དགོས་ན།
དཔག་ཚད་སྟོང་དུ་ལྷུང་བའི་ཡུན་རིང་གཡང་སར་སྨོས་ཅི་ཞིག་དགོས་
ཞེས་ཏེ། ། དོན་ནི་གཡང་ས་ཆུང་ངུར་འཛེམ་འོས་ན་ཆེན་པོར་དེ་
བས་འཛེམ་འོས་པ་ལྟར་ཉེས་སྤྱོད་ཆུང་ངུར་ཡང་འཛེམ་འོས་ན་ཆེན་
པོར་ལྟ་ ཅི་ སྨོས། ཞེས་པའོ། ། དེ་ལྟར་སྤྱིར་བག་ཡོད་ལ་གནས་་་
དགོས་པར་མ་ཟད། ཉིན་རེ་བཞིན་དུ་དེ་ལྟར་བྱ་དགོས་སོ་ཞེས་
གདམས་པ་ནི། དེ་རིང་ཁོ་ན་མི་འཆི་ཞེས་ཅི་བདེ་བར་འདུག་པ་ནི་
གཏན་ནས་རིགས་པ་མ་ཡིན་ཏེ། བདག་ནི་ཤི་ནས་མེད་པར་འགྱུར་
བའི་དུས་དེ་རིང་ཞེས་པ་ཞིག་ནི་གདོན་མི་ཟ་བར་འབྱུང་བར་འགྱུར་
བའི་ཕྱིར་རོ། །གཞན་ཡང་བདག་ལ་དེ་རིང་ཁོ་ན་མི་འཆི་ཞེས་་་་་་
འཇིགས་པ་སུ་ཡིས་བྱིན་ཏེ་བྱིན་མཁན་མེད་པས་དེ་རིང་འཆི་བ་འདི་



ལས་ཇི་ལྟར་ན་ངེས་པར་ཐར་བར་འགྱུར་ཏེ། མི་འགྱུར་རོ། །
མདོར་ན་ཤི་ནས་གདོན་མི་ཟ་བར་མེད་པར་འགྱུར་ཞིང༌། ནམ་ཤི་
ལའང་ངེས་པ་གཏན་མེད་ན། ཅི་ལྟར་ན་བདག་ཡིད་སོས་དལ་དུ་
བདེ་བར་འདུག་སྟེ་འདུག་མི་འོས་སོ། །དེ་ལྟར་ཚེ་ལ་ཡིད་བརྟན་མེད་
པར་མ་ཟད། ལོངས་སྤྱོད་ལའང་སྙིང་པོ་མེད་དེ། སྔོན་ཐོག་མེད་
ནས་ད་ལྟ་ཕན་ཆད་དུ་ལོངས་སྤྱོད་དུ་མ་ཞིག་ཐོབ་སྟེ་མྱངས་མོད་ཀྱང་
ཆུ་ལ་རི་མོ་བྲིས་པ་ལྟར་ཐད་ཀ་ཐད་ཀར་མྱོང་སྟེ་ཞིག་པ་ལས་ད་ལྟ་
བདག་ལ་ལྷག་པ་ཅི་ཡོད་ན་སྟེ་ཅི་ཡང་མེད་པས་སྙིང་པོ་མེད་པར་ཤེས་
ལ, འོན་ཏེ་བདག་ནི་རྨོངས་ནས་དེ་ལ་ཆགས་ཤིང་མངོན་པར་ཞེན་
ནས་བླ་མའི་བཀའ་དང་འགལ་བར་བྱས་སོ། །དེར་མ་ཟད་གཉེན་
བཤེས་ལའང་ཡིད་བརྟན་མེད་དེ། ད་ལྟ་གསོན་བཞིན་པའི་ཚེ་སྲོག་
འདི་དང་། དེ་བཞིན་དུ་གཉེན་དང་བཤེས་པ་རྣམས་ཡོངས་སུ་
སྤངས་ནས་རང་གཅིག་པུ་གཤེད་དུ་འགྲོ་དགོས་ན་མཛའ་བ་དང་མི་་་
མཛའ་བ་འདི་ཀུན་ཅི་རུང་སྟེ་ཕན་པ་མེད་པས་དེ་དག་ལ་སེམས་པའི་་་་
བསམ་པ་དོར་ལ། དེ་བས་མི་དགེ་བ་ལས་སྡུག་བསྔལ་ཀུན་འབྱུང་
བས་དེ་ལས་ཇི་ལྟར་བྱས་ན་ངེས་པར་ཐར་བར་འགྱུར་ཞེས་དུས་ཉིན་
མཚན་རྟག་ཏུ་བདག་གིས་ནི་འདི་ཉིད་འབའ་ཞིག་བསམ་པའི་རིགས་



ཏེ༑ དེ་ལས་གལ་ཆེ་བ་མེད་པའི་ཕྱིར་རོ། །ལེའུའི་དོན་བསྡུ་བ་ནི།
སྡིག་ཅན་བདག་ནི་མི་ཤེས་ཤིང་གཏི་མུག་པས་རང་བཞིན་གྱི་ཁ་ན་མ་
ཐོ་བའམ་བཅས་པའི་སྡིག་པ་གང་ཡིན་པ་ལས་གང་ཡང་རུང་བ་་་་་་
བགྱིས་པ་རྣམས་འགྲོ་བའི་མགོན་པོ་ཁྱེད་རྣམས་ཀྱི་སྤྱན་སྔར་མངོན་
སུམ་དུ་ཐལ་མོ་སྦྱར་ཏེ་སྡིག་པའི་འབྲས་བུ་སྡུག་བསྔལ་ལ་ཤིན་ཏུ་་་་་་
འཇིགས་པའི་སེམས་ཀྱིས་ཡང་དང་ཡང་དུ་ཕྱག་འཚལ་ཏེ། དེ་དག་
ཐམས་ཅད་བཤཌ་པར་བགྱིའོ། །འདྲེན་པ་རྣམས་ཀྱིས་བདག་གི་སྡིག་
པ་གང་བགྱིས་པ་དེ་ཐམས་ཅད་ནོངས་པ་ལགས་པར་བཟུང་དུ་གསོལ་
ལོ༑ ༑ སྡིག་པ་འདི་ནི་བཟང་པོ་མ་ལགས་པས། སླན་ཆད་བདག་ནི་
ཡོང་ཡེ་གཏན་ནས་མི་བགྱིད་དོ། ། སྡིག་ལས་སྡུག་བསྔལ་འབྱུང་བས་
ན༑ ༑ སྔར་བྱས་གང་ཡིན་བཤགས་བྱོས་ལ། །ཕྱི་ནས་དེ་འདྲའི་སྡིག་
པའི་ལས། །སྲོག་ལ་བབ་ཀྱང་མ་བྱེད་ཅིག ། ཅེས་རང་གིས་རང་
ལའོ། །དེ་ལྟར་ན་ལེའུ་གཉིས་པ་བཤད་ཟིན་ཏོ། ། དེ་ཡི་
ལྔ་པ་རྗེས་སུ་ཡི་རང་བ་ནི། ཡུལ་ལྔ་ལ་སྟེ། སེམས་ཅན་ཀུན་
གྱི་ངན་སོང་གི་སྡུག་བསྔལ་བསལ་ཏེ་རེ་ཞིག་ངལ་གསོ་བའི་གནས་་་་་
ནི་མངོན་མཐོ་སྟེ་དེ་སྒྲུབ་བྱེད་ཀྱི་རྒྱུའི་དགེ་བ་དང༌། དེའི་འབྲས་བུ་
ངན་སོང་གི་སྡུག་བསྔལ་ཅན་དག་ལྷ་མིར་སྐྱེས་ནས་བདེ་བར་གནས་



པ་ལ་སྙིང་ཐག་པ་ནས་དགའ་བས་རྗེས་སུ་ཡི་རང་ངོ༌། །དེ་བཞིན་དུ་
དམན་པའི་བྱང་ཆུབ་ཀྱི་རྒྱུར་གྱུར་པའི་དགེ་བ་ཚོགས་སུ་བསགས་པ་
དེ་ལ་རྗེས་སུ་ཡི་རང་ངོ་། །དེ་ལ་བརྟེན་ནས་ལུས་ཅན་གང་འཁོར་་་་་
བའི་སྡུག་བསྔལ་ལས་ངེས་པར་ཐར་ལ་ཡི་རང་ངོ༌། ། སྐྱོབ་པ་སངས་
རྒྱས་རྣམས་ཀྱི་བྱང་ཆུབ་དང༌། རྒྱུ་རྒྱལ་སྲས་རྣམས་ཀྱི་ས་བཅུ་ལའང་ཡི་
རང་ངོ༌། ། སེམས་ཅན་ཐམས་ཅད་གཏན་དུ་བདེ་བར་མཛད་པའི་
བསམ་པ་བཟང་པོ་ཐུགས་བསྐྱེད་དགེ་བ་རྒྱ་མཚོ་དང་སེམས་ཅན་དུ་
མ་ལ་དངོས་སུ་ཕན་པར་མཛད་པའི་རླབས་ཆེན་གྱི་སྤྱོད་པ་ལ་སྙིང་
ནས་དགའ་བས་རྗེས་སུ་ཡི་རང་ངོ༌། །དྲུག་པ་ཆོས་འཁོར་བསྐོར་བར་
བསྐུལ་བ་ནི། ཕྱོགས་རྣམས་ཀུན་གྱི་སངས་རྒྱས་བཞུགས་སོ་ཅོག་ལ་
ཐལ་མོ་སྦྱར་ཏེ་གསོལ་བར་བྱ་བ་ནི། སེམས་ཅན་སྡུག་བསྔལ་ཞིང་
མི་ཤེས་པའི་མུན་པས་འཐོམས་ནས་གར་འགྲོ་གཏོལ་མེད་པ་རྣམས་ལ་
ཐུགས་བརྩེ་བར་དགོངས་ཏེ་ཆོས་ཀྱི་སྒྲོན་མེ་སྤར་ནས་ལམ་མ་ནོར་བ་
བསྟན་དུ་གསོལ་ལོ། །བདུན་པ་མྱ་ངན་ལས་མི་འདའ་བར་གསོལ་བ་
ནི༑ རྒྱལ་བ་མྱ་ངན་ལས་འདའ་བར་བཞེད་པ་རྣམས་ལ་ཐལ་མོ་
སྦྱར་ཏེ་གསོལ་བར་བྱ་བ་ནི། འགྲོ་བ་འདི་རྣམས་ཤེས་རབ་ཀྱི་མིག་
ལྡོངས་པའི་ལོང་བར་མི་འགོད་ཅིང་བསྐལ་པ་གྲངས་མེད་པ་་་་་་
31



བཞུགས་པར་གསོལ་ལོ། །བརྒྱད་པ་བསྔོ་བ་ནི། དེ་ལྟར་མཆོད་པ་
དང་བཤགས་པ་སོགས་སྦྱོར་བ་འདི་དག་ཀུན་ལེགས་པར་བྱས་ཏེ་དགེ་
བ་བདག་གིས་བསགས་པ་གང་ཡིན་པ། དེས་ནི་སེམས་ཅན་ཐམས་
ཅད་ཀྱི་སྡུག་བསྔལ་ཐམས་ཅད་བསལ་བར་ཤོག འགྲོ་བ་ནད་པ་སུ་
ཡང་རུང་སྟེ་ཇི་སྲིད་དུ་ནད་སོས་པར་གྱུར་གྱི་བར་དུ་ནི་སྨན་དང་སྨན་
པ་ཉིད་དག་དང་། དེ་ཡི་ནད་གཡོག་བྱེད་པར་ཤོག བཀྲེས་སྐོམ་
གྱི་ནོན་པ་རྣམས་ལ་ཟས་དང་སྐོམ་གྱི་ཆར་ཕབ་སྟེ། བཀྲེས་པ་དང་
སྐོམ་པའི་གནོད་པ་བསལ་བར་ཤོག མུ་གེའི་བསྐལ་པ་བར་མའི་ཚེ་
བདག་ནི་ཟས་དང་སྐོམ་དུ་གྱུར་ཅིག སེམས་ཅན་ཕོངས་ཤིང་
དབུལ་བ་རྣམས་ལ་བདག་ནི་མི་ཟད་པའི་གཏེར་དུ་གྱུར་ཏེ་ཡོ་བྱད་་་་་
མཁོ་རྒུ་སྣ་ཚོཌ་སུ་དེ་དག་གི་མདུན་ན་ཉེ་བར་གནས་པར་གྱུར་ཅིག
དེར་མ་ཟད་རང་གི་ལུས་དང་། དེ་བཞིན་ལོངས་སྤྱོད་དང༌། དུས་
གསུམ་གྱི་དགེ་བ་ཐམས་ཅད་ཀྱང་། སེམས་ཅན་ཀུན་གྱི་དོན་བསྒྲུབ་
པའི་ཕྱིར་དུ་ཕངས་པ་མེད་པར་བློས་ དེ་དག་ལ་བཏང་བར་བྱ་སྟེ།
གང་གིས་ན་ཆགས་ཡུལ་ཐམས་ཅད་བཏང་བས་མྱ་ངན་ལས་འདའ་
ཞིང་། བདག་གི་བློ་ནི་མྱ་ངན་ལས་འདས་པ་བསྒྲུབ་སྙམ་པ་ལས་
མེད་པའི་ཕྱིར་རོ། །དེ་ཙམ་མི་འོས་སུ་སྙམ་ན། མ་ཡིན་ཏེ། ནམ་
32



ཞིག་ཤི་ནས་ཐམས་ཅད་གཏོང་བར་ཆབས་ཅིག་ལ་ད་ལྟ་རང་དབང་
ཡོད་དུས་སེམས་ཅན་རྣམས་ལ་བློས་བཏང་བ་མཆོག་ཡིན་ཏེ་དོན་ཆེན་
པོར་འགྱུར་བའི་ཕྱིར་རོ། ། དེ་བས་ན་བདག་གིས་ལུས་ཅན་ཐམས་
ཅད་ལ་ལུས་འདི་དེ་རིང་ནས་ཅི་བདེར་བྱིན་ཟིན་གྱིས། རྟག་ཏུ་
གསོད་པ་དང་། སྨོད་པའམ། བརྡེག་པ་སོགས་ཅི་དགར་བྱེད་ལ་
རག་གོ། དེ་བཞིན་བདག་གི་ལུས་ལ་རྩེད་མོ་རྩེ་བར་བྱེད་དམ། ཅོ་
འདྲི་བར་བྱེད་དམ། ག་ཞ་སྟེ་བཞད་གད་ཀྱི་རྒྱུ་བྱེད་ཀྱང་རུང་སྟེ།
ཇི་ལྟར་འདོད་པར་བྱོས་ཤིག་ཅེས་བདག་གི་ལུས་འདི་ལྟོས་པ་མེད་
པར་བྱིན་ཟིན་པ་ཉིད་ཀྱིས་ན། ད་ནི་འདི་ཡི་སྲུང་བ་སོགས་ཀྱི་ཁ་
ཏས་ཅི་ཞིག་བྱ་སྟེ་མི་བྱའོ། །དེས་ན་ལུས་དེ་ལ་གཞན་སུར་ཡང་གནོད་
པར་མི་འགྱུར་བའི་དགེ་ལས་གང་ཡིན་པའང་བྱེད་དུ་ཆུག་ཅིག་ཅེས་
བསྐུལ་ལོ། ། དེ་ལྟར་ལུས་ སོགས་བཏང་བས་མཚོན་དུས་གསུམ་གྱི་
དགེ་རྩ་རྣམས་སླར་ཡང་བསྔོ་བ་ནི། འདི་ལྟར་བདག་ལ་དམིགས་
ནས་དུས་ནམ་དུ་ཡང་སེམས་ཅན་འགའ་ཡང་དོན་མེད་པར་མ་གྱུར
ཅིག ཅེས་སྤྱིར་བསྔོས་ནས་བྱེ་བྲག་ཏུ་བདག་ལ་དམིགས་ནས་གང་
དང་གང་དག་གིས་ཁྲོ་བའམ་སྟེ། དེས་མཚོན་པའི་སྡིག་སེམས་དང་།
དད་པ་སྟེ་དེས་མཚོན་པའི་དགེ་སེམས་བྱུང་ན། དེ་ཉིད་དུས་རྟག་
33



ཏུ་དེ་དང་དེ་དག་གི་དོན་ཀུན་འགྲུབ་པའི་རྒྱུར་གྱུར་ཅིག གང་དག་
བདག་ལ་དངོས་སུ་ཁ་ཟེར་རམ་སྟེ་ཟེར་ཡང་རུང༌། གཞན་དག་
བདག་ལ་གནོད་པ་བྱེད་པའམ་རུང་། དེ་བཞིན་དུ་ལ་ལས་བདག་
ལ་ལྐོག་ཏུ་ཕྱར་ཀ་གཏོང་ཡང་རུང་སྟེ། ཐམས་ཅད་བྱང་ཆུབ་བདེ་
བླག་ཏུ་ཐོབ་པའི་སྐལ་བ་དང་ལྡན་པར་གྱུར་ཅིག གཞན་ཡང་དགེ་
བའི་རྩ་བ་དེ་དག་ལ་བརྟེན་ནས་བདག་ནི་མགོན་མེད་པ་རྣམས་ཀྱི་་
མགོན་དང་། ལམ་དུ་ཞུཌ་པ་རྣམས་ཀྱི་དེད་དཔོན་ཏེ་ས་མཁན་
དང་། ཆུ་བོ་ལས་བརྒལ་བར་འདོད་པ་རྣམས་ཀྱི་གྲུ་དང་ནི་དེ་
བཞིན་དུ་གཟིངས་དང་ཟམ་པ་ཉིད་དུའང་གྱུར་ཅིག བདག་ནི་
མཚོས་མཐའ་བསྐོར་བའི་གླིང་དོན་དུ་གཉེར་བ་ལ་གླིང་དང་ནི་མར་
མེ་འདོད་ལ་མར་མེ་དང་། གནས་མལ་འདོད་ལ་གནས་མལ་དང་།
བདག་ནི་ལུས་ཅན་བྲན་འདོད་པ་ཀུན་གྱི་བྲན་དུའང་འགྱུར་བར་ཤོག
གང་བསམ་ཡིད་བཞིན་འབྱུང་བའི་ཡིད་བཞིན་གྱི་ནོར་བུ་དང་། ཅི་
འདོད་འགྲུབ་པའི་བུམ་པ་བཟང་པོ་དང་གནོད་པ་བསལ་པའི་རིག་་་་
སྔཌ་གྲུབ་པ་དང་། ནད་ཀུན་སེལ་བའི་སྨན་ཆེན་པོ་དང་། འདོད་
དགུ་འབྱུང་བའི་དཔག་བསམ་གྱི་ནི་ཤིང་དག་དང༌། ལུས་ཅན་
རྣམས་ཀྱི་འདོད་པ་འཇོ་བ་སྟེ། འདོད་འཇོའི་བ་ཞེས་བྱ་བར་གྱུར་
34



ཅིག གཞན་ཡང་ས་ལ་སོགས་པའི་འབྱུང་བ་ཆེན་པོ་དང་། ནམ་
མཁའ་ནི་སེམས་ཅན་འཚོ་བའི་གནས་ཡིན་པ་བཞིན་དུ་དུས་རྟག་པར་
ཡང་སེམས་ཅན་དཔག་ཏུ་མེད་པ་ཡི་རྣམ་མང་ཉེར་འཚོའི་གཞིར་ཡང་
འགྱུར་བར་ཤོག དེ་བཞིན་དུ་ནམ་མཁའི་མཐས་གཏུཌ་པའི་སེམས་
ཅན་གྱི་ཁམས་རྣམས་ལ་རྣམ་པ་ཀུན་ཏུ་གང་ལ་གང་འདོད་དུ་གྱུར་ཏེ་
ཐམས་ཅད་ཇི་སྲིད་མྱ་ངན་ལས་མ་འདས་ཀྱི་བར་དུ་བདག་ནི་དེ་དག་
གི་ཉེ་བར་འཚོ་བའི་རྒྱུར་ཡང་ཤོག་ཅིག་གུ དེ་ལྟར་མཆོད་ག་ནས་
བསྔོ་བའི་བར་གྱི་སྦྱོར་བ་རྣམས་སྔོན་དུ་བཏང་ནས། ས་བཅད་
གཉིས་པ་དངོས་གཞི་བྱང་ཆུབ་ཀྱི་སེམས་གཟུང་བ་ནི། ཕྱོགས་་་་
བཅུའི་སངས་རྒྱས་ཞེས་པ་སོགས་ཀྱིས་དགོངས་གསོལ་སྔོན་དུ་བཏང་
སྟེ ༑ ཇི་ལྟར་ཏེ་དཔེར་ན་སྔོན་གྱི་བདེ་གཤེགས་རྣམས་ཀྱིས་གཞན་
དོན་དུ་སངས་རྒྱས་ཐོབ་པར་འདོད་པའི་བྱང་ཆུབ་ཀྱི་ཐུགས་ནི་བསྐྱེད་
པ་དང་། བྱུང་ཆུབ་སེམས་དཔའི་བསླབ་པར་བྱ་བ་རྣམས་ལ་
དེ་དག་གིས་རིམ་པ་བཞིན་དུ་བསླབ་ཅིང་གནས་པ་ལྟར་དེ་བཞིན་དུ་
བདག་གིས་ཀྱང་འགྲོ་ལ་ཕན་དོན་དུ་བྱུང་ཆུབ་སེམས་ནི་བསྐྱེད་པར་་་་
བགྱི་ཞིང་། དེ་བཞིན་དུ་ནི་བསླབ་པ་ལའང་རིམ་པ་བཞིན་དུ་བསླབ་
པར་བགྱིའོ། ། ཞེས་པའོ། ། དམ་པ་འགའ་ཞིག་གིས་འདི་སྨོན་



འཇུག་ ཅིག་ཅར་བཟུང་བའི་ཆོ་གར་བཞེད་ལ། སོ་སོར་ལེན་ན།
ཇི་ལྟར་སྔོན་གྱི་བདེ་གཤེགས་ཀྱིས། ། བྱང་ཆུབ་ཐུགས་ནི་བསྐྱེད་པ་
ལྟར། །དེ་བཞིན་འགྲོ་ལ་ཕན་དོན་དུ། བྱང་ཆུབ་སེམས་ནི་བསྐྱེད་
པར་བགྱི། །ཞེས་སྨོན་པ་དང༌། ཇི་ལྟར་སྔོན་གྱི་བདེ་གཤེགས་ཀྱིས།
བྱང་ཆུབ་སེམས་དཔའི་བསླབ་པ་ལ། ། དེ་དག་རིམ་བཞིན་གནས་
པ་ལྟར། ། དེ་བཞིན་དུ་ནི་བསླབ་པ་ལའང༌། ། རིམ་པ་བཞིན་དུ་
བསླང་པར་བགྱི། །ཞེས་འཇུག་པ་བཟུང་བར་བཞེད་དོ། ། བྱང་ས་
དང་ཇོ་བོ་ཆེན་པོའི་ཕྱག་སྲོལ་ཇི་ལྟར་ཡིན་པ་ནི། བྱང་ཆུབ་གཞུང་
ལམ་དུ་ཤིན་ཏུ་གསལ་བར་གཏན་ལ་ཕབ་ནས་ཡོད་དོ། ། གསུམ་པ་
མཇུག་གི་རིམ་པ་ནི། དེ་ལྟར་བློ་དང་ལྡན་པ་ཡིས་ཡིད་རབ་ཏུ་དང་
བས་བྱང་ཆུབ་ཀྱི་སེམས་བཟུང་ནས་མཇུག་ཀྱང་སྟེ་རྗེས་སུའང་རྒྱུན་མི་
ཉམས་ཤིང་རྒྱས་པར་བྱ་བའི་ཕྱིར་རང་གི་སེམས་ནི་འཆད་འགྱུར་ཚུལ་
གྱིས་འདི་ལྟར་གཟེངས་བསྟོད་དོ། ། དེ་ལ་གཉིས་ལས། རང་དོན་
གྲུབ་པས་གཟེངས་བསྟོད་པ་ནི། དེང་གི་དུས་འདིར་བདག་གི་ཚེ་
གསོན་པ་འབྲས་བུ་ཡོད་པར་བྱས་པ་དང༌། མིའི་སྲིད་པ་ལེགས་
པར་ཐོབ་པ་སྟེ། གོ་ཆོད་པར་བྱས་པ་དང་། དེ་རིང་ཆོས་ཀྱི་རྒྱལ་
པོ་སངས་རྒྱས་ཀྱི་རིགས་སུ་སྐྱེས་པ་དང་། ལྷ་དང་བཅས་པའི་ཡོན་



གནས་དམ་པ་སངས་རྒྱས་ཀྱི་སྲས་སུ་ད་གྱུར་ཏོ། ། ཞེས་དགའ་བ་
བསྒོམ་པའོ། ། དེ་བས་ན་ད་ནི་བདག་གིས་ཅི་ནས་ཀྱང་རིགས་དེ་
དང་མཐུན་པའི་སྒོ་གསུམ་གྱི་ལས་བརྩམས་ཏེ་སྐྱོན་མེད་ཅིང་མཆོག་ཏུ་
བཙུན་པའི་རིགས་འདི་ལ་ལྟུང་བས་རྙོག་པར་མི་འགྱུར་བ་དེ་ལྟར་
བསྒྲུབ་པར་བྱའོ། ། དབུལ་པོ་ལོང་བས་ཕྱག་དར་གྱི་ཕུང་པོ་ལས་ཇི་
ཞིག་ལྟར་ལ་རིན་ཆེན་རིན་ཐང་མེད་པ་རྙེད་པ་ལྟར། དེ་བཞིན་ཇི་
ཞིག་ལྟར་ལ་སྟེས་ནས་ཏེ་སྟེས་དབང་གིས་བྱང་ཆུབ་ཀྱི་སེམས་འདི་་་་
བདག་ལ་སྐྱེས་ཏེ་ངོ་མཚར་རོ། ། གཉིས་པ་གཞན་དོན་གྲུབ་པས་
གཟེངས་བསྟོད་པ་ནི། འགྲོ་བའི་འཆི་བདག་འཇོམས་པར་བྱེད་པ་
སྟེ་འཆི་མེད་ཐོབ་པར་བྱེད་པའི་བདུད་རྩིའི་མཆོག་ཀྱང་བྱང་ཆུབ་ཀྱི་
སེམས་འདི་ཡིན་ནོ། ། འགྲོ་བའི་དབུལ་བ་ཐམས་ཅད་སེལ་བའི་མི་
ཟད་པའི་གཏེར་ཡང་འདི་ཡིན་ནོ། ། འགྲོ་བའི་ནད་རབ་ཏུ་ཞི་བར་
བྱེད་པའི་སྨན་གྱི་མཆོག་ཀྱང་འདི་ཡིན་ནོ། །སྲིད་པའི་ལམ་དུ་
འཁྱམས་ཤིང་སྡུག་བསྔལ་གྱིས་དུབ་པའི་འགྲོ་བའི་ངལ་གསོའི་གནས་
སུ་གྱུར་པའི་ལྗོན་ཤིང་ཡང་འདི་ཡིན་ལ། འགྲོ་བ་ཐམས་ཅད་ངན་
འགྲོ་ལས་སྒྲོལ་བར་བྱེད་པའི་སྤྱི་སྟེགས་ཏེ་སྤྱིའི་ཟམ་པའང་འདི་ཡིན་
ནོ ༑ ༑ འགྲོ་བའི་ཉོན་མོངས་པའི་ཚ་གདུང་སེལ་བའི་སེམས་ཀྱི་ཟླ་བ་
37



ཤར་བ་ཡིན་ལ། འགྲོ་བའི་མི་ཤེས་པའི་མུན་པའམ་རབ་རིབ་དག་
དཔྱིས་ཏེ་དྲུངས་ནས་འབྱིན་པའི་ཉི་མ་ཆེན་པོའང་ཡིན་ནོ། ། དམ་
པའི་ཆོས་ཚུལ་རྒྱ་མཚོ་ལྟ་བུའི་འོ་མ་བསྲུབས་པ་ལས་མར་གྱི་ཉིང་ཁུའི་
ཚུལ་དུ་ཀུན་གྱི་བཅུད་ཕྱུང་བའང་ཡིན་ནོ། །འགྲོ་བའི་མགྲོན་པོ་གང་
སྲིད་པའི་ལམ་རྒྱུ་ཞིང་། བདེ་བའི་ལོངས་སྤྱོད་སྤྱད་པར་འདོད་པ་
དེ་རྣམས་ལ་སེམས་འདི་ནི་བདེ་བའི་ལོངས་སྤྱོད་ཀྱི་མཆོག་ཏུ་ཉེ་བར་
གནས་ཏེ་སེམས་ཅན་གྱི་མགྲོན་ཆེན་པོ་ཟག་མེད་ཀྱི་བདེ་བས་ཡོངས་
སུ་ཚིམ་པར་བྱེད་པའང་ཡིན་ནོ། །དེ་ལྟར་རང་ཉིད་གཟེངས་བསྟོད་
ནས་གཞན་དག་ཀྱང་བསྟོད་པ་ནི། བདག་གིས་དེ་རིང་སྐྱོབ་པ་
ཐམས་ཅད་ཀྱི་སྤྱན་སྔར་འགྲོ་བ་ཁྱེད་རྣམས་ཐམས་ཅད་མཐར་ཐུག་
བདེ་གཤེཌ་ཀྱི་བདེ་བ་ཉིད་དང་ནི་བར་དུ་ཡང་གནས་སྐབས་ཀྱི་བདེ་
བ་ལ་མགྲོན་དུ་བོས་ཟིན་གྱིས་ལྷ་དང་མི་དང་ལྷ་མིན་ལ་སོགས་པའི་
སེམས་ཅན་གྱི་མགྲོན་ཐམས་ཅད་དགའ་བར་གྱིས་ཤིག་ཅེས་དབུགས་
དབྱུང་བའོ། ། དེ་ལྟར་ན་བྱང་ཆུབ་ཀྱི་སེམས་གཟུང་བ་སྟེ་ལེའུ་
གསུམ་པ་བཤད་ཟིན་ཏོ། །
གཉིས་པ། བྱང་ཆུབ་ཀྱི་ལམ་ལ་བསླབ་པའི་ཚུལ་ལ་ལྔ་ སྟེ།
ཚུལ་ ཁྲིམས་ དང་། བཟོད་ པ་ དང༌། བརྩོན་ འགྲུས་ དང༌།



བསམ་གཏན་དང་། ཤེས་རབ་ལ་བསླབ་པའོ། །དང་པོ་ལ་གཉིས་
ཏེ ། བག་ཡོད་ལ་བསླབ་པ་དང་། ཤེས་བཞིན་ལ་བསླབ་པའོ། །
དང་པོ་ལ་གཉིས་ལས། དང་པོ་བག་ཡོད་ཀྱི་ངོ་བོ་ནི། བླང་དོར་
གྱི་གནས་རྣམས་ལ་འདོར་ལེན་ཚུལ་བཞིན་དུ་བྱེད་པ་སྟེ། ཀུན་
བཏུས་ཀྱི་དགོངས་པའོ། །གཉིས་པ་དེ་ལ་བསླབ་པ་ལ་མདོར་བསྟན་
པ་ནི། རྒྱལ་བའི་སྲས་ཀྱིས་སྔར་དེ་ལྟ་བུར་བྱུང་ཆུབ་ཀྱི་སེམས་རབ་
ཏུ་བརྟན་པོར་བཟུང་ནས་ཕྱིས་དོར་ན་མི་རུང་བས་སྐད་ཅིག་ཀྱང་
གཡེལ་བ་མེད་པར་དུས་རྟག་ཏུ་ཡང་བསླབ་བྱ་ལས་མི་འདའ་བར་
སྙིང་ཐག་པ་ནས་འབད་པར་བྱའོ། ། རྒྱས་པར་བཤད་པ་ལ་གསུམ་
སྟེ ༑ བསླབ་བྱ་ལ་བག་ཡོད་བསྟེན་པ་དང༌། དལ་འབྱོར་ལ་བག་
ཡོད་བསྟེན་པ་དང༌། ཉོན་མོངས་ལ་བག་ཡོད་བསྟེན་པའོ། ་ །དང་
པོ་ནི། མ་བརྟགས་པར་བབ་ཅོལ་དུ་བརྩམས་པ་གང་ཡིན་པའམ།
བརྟགས་ཀྱང་གང་ཞིག་ལེགས་པར་མ་བརྟགས་པ་གང་ཡིན་པ་དེ་ནི་
བྱ་ཞེས་དམ་བཅས་བྱས་པར་གྱུར་ཀྱང་། བྱཱའམ་བཏང་ཞེས་ད་དུང་
བརྟགས་པའི་རིགས་ལ། འདིར་ནི་དེ་ལྟར་མ་ཡིན་ཏེ། གང་གི་
ཕྱིར་ན་སངས་རྒྱས་རྣམས་དང་། དེའི་སྲས་བྱང་སེམས་ཤེས་རབ་
ཆེན་པོས་བསླབ་པ་གང་བརྟགས་ནས་བཞེས་ཤིང་། མཐར་དབྱུང་



བར་མཛད་པ་དེ་ལྟར་ལ་བདག་ཉིད་ཀྱིས་ཀྱང་བརྟགས་བརྟགས་ནས་
ལེན་པ་དེ་ལ་ད་བཤོལ་དུ་ཅི་ཞིག་ཡོད། གལ་ཏེ་གཞན་དོན་དུ་
སེམས་བཟུང་ནས་སྤྱོད་པ་ལ་བསླབ་པར་བྱ་ཞེས་དེ་ལྟར་བསམ་པས་
དམ་བཅས་ནས་སྦྱོར་བའི་ལས་ཀྱིས་དངོས་སུ་བསྒྲུབ་པར་མ་བྱས་ན་
ཉེས་དམིགས་ཤིན་ཏུ་ཆེ་སྟེ། མགྲོན་ཡུལ་གྱི་སེམས་ཅན་དེ་དག་ཀུན་
བསླུས་པས་བདག་གི་ཚེ་ཕྱི་མའི་འགྲོ་བ་ཅི་འདྲར་འགྱུར་ཏེ། སེམས་
ཅན་དམྱལ་བ་ལས་འོས་མེད་དོ། ། ཅིའི་ཕྱིར་ན་དངོས་པོ་ཕལ་པ་
ཅུང་ཟད་ཙམ་ལའང་ཡིད་ཀྱིས་སྦྱིན་པར་བསམ་པར་བྱས་ནས་མི་གང་
གིས་སྦྱོར་བས་དངོས་སུ་སྦྱིན་པར་མི་བྱེད་པ་དེ་ཡང་ཡི་དྭགས་སུ་
འགྱུར་བར་དྲན་པ་ཉེར་གཞག་ཏུ་གསུངས་ན། བླ་ན་མེད་པའི་བྱང་
ཆུབ་ཀྱི་བདེ་བ་ལ་བསམ་པ་ཐག་པས་མགྲོན་དུ་གཉེར་ནས། འགྲོ་
བ་ཐམས་ཅད་ཅིག་ཅར་བསླུས་པར་བྱས་ན་བདེ་འགྲོར་ཅི་ག་འགྲོ་
འགྱུར་རམ་སྟེ་མི་འགྱུར་བའི་ཕྱིར་རོ། ། འོ་ན་ཉེ་རྒྱལ་སོགས་མི་གང་
གིས་བྱང་ཆུབ་ཀྱི་སེམས་བཏང་ཡང་ངན་འགྲོར་འགྲོ་བ་ལྟ་ཞོག་གི་ད་
དུང་དེ་དག་སྟོན་པས་འཁོར་བ་ལས་ཐར་བར་མཛད་པར་གསུངས་པ་
ཇི་ ལྟ་ བུ་ སྙམ་ ན། དེ་ནི་ལས་ ཚུལ་ བ སམ་གྱིས་མི་ཁྱ བ་ པ་ སྟེ།
ཐམས་ཅད་མཁྱེན་པ་ཁོ་ནས་མཁྱེན་གྱིས། སོ་སྐྱེའི་སྤྱོད་ཡུལ་མིན་ནོ།
40



གཞན་དུ་སེམས་བསྐྱེད་བཏང་བ་དེ་ནི་བྱང་ཆུབ་སེམས་དཔའ་ལ་ལྟུང་
བའི་ནང་ན་རབ་ཏུ་ལྕི་བ་སྟེ། འདི་ལྟར་ལྟུང་བ་དེ་ནི་བྱུང་བར་གྱུར་
ན༑ སེམས་ཅན་ཀུན་གྱི་དོན་བསྒྲུབ་པ་ལ་ནུས་པ་དམན་པ་སྟེ་
ཉམས་པའི་ཕྱིར་རོ། ། དེའི་ཕྱིར་སྐྱེ་བོ་གང་གཞན་སུ་ཞིག་གིས་ཀྱང་
དུས་སྐད་ཅིག་ཙམ་ལ་ཡང་བྱང་སེམས་འདིའི་བསོད་ནམས་ཀྱི་བར་
ཆད་དང་གེགས་བྱེད་པར་གྱུར་ན་བྱང་སེམས་དེ་སེམས་ཅན་གྱི་དོན་
ལ་ནུས་པ་དམན་པར་གྱུར་པས། གེགས་བྱེད་པ་པོ་དེའི་ངན་འགྲོ་
མུ་དང་མཐའ་མེད་དོ། ། ཅིའི་ཕྱིར་ན་སེམས་ཅན་གཅིག་གི་བདེ་བ་
ཡང་ཆེད་ཀྱིས་བཤིག་ན་བདག་ཉིད་མཐོ་རིས་ལས་ཉམས་པར་འགྱུར་
བར་གསུངས་ན། ནམ་མཁའ་མ་ལུས་པའི་མཐའ་ཀླས་པའི་ལུས་
ཅན་ཀུན་གྱི་བདེ་བ་བཤིག་ན་བདེ་འགྲོ་སྤངས་ཏེ་ངན་འགྲོར་འགྲོ་བ་
སྨོས་ཅི་དགོས།་ ཕྱིར་བཅོས་པས་ཆོག་མོད་སྙམ་ན། དེ་ལྟར་བྱང་
སེམས་ཉམས་པའི་ལྟུང་བ་སྟོབས་ཆེན་དང་། ། བྱང་ཆུབ་ཀྱི་སེམས་
སླར་གསོ་བའི་གཉེན་པོ་སྟོབས་དང་ལྡན་པ་དག་འཁོར་བར་རིས་ཀྱིས་
འདྲེ་བར་བྱེད་ན་ས་དང་པོ་སོགས་ཐོབ་པ་ལ་ཡུན་རིང་འགོར་བར་
འགྱུར་བས། དང་པོ་ནས་ལྟུང་བས་མ་གོས་པ་ལ་འབད་དགོས་སོ།
བསླབ་པ་ལ་བག་ཡོད་བསྟེན་པའི་དོན་བསྡུ་བ་ནི། རྒྱུ་མཚན་དེ་ལྟ་
41



བས་ན་སྔར་སེམས་བསྐྱེད་པའི་དུས་སུ་བསླབ་པ་ལ་ཇི་ལྟར་སློབ་པར་
དམ་བཅས་པ་བཞིན་དུ་བདག་གིས་ཅི་ནས་ཀྱང་གུས་པས་བསྒྲུབ་པར་
བྱ་དགོས་ཏེ། དེང་ཉིད་ནས་བརྩོན་པར་མ་བྱས་ན་ཕྱིས་འོག་ནས་
འོག་ཏུ་སྟེ་ངན་སོང་ནས་ངན་སོང་དུ་འགྲོ་བར་འགྱུར་རོ། ། གལ་ཏེ་
སངས་རྒྱས་ཀྱིས་སྐྱོབ་པས་འོག་ཏུ་རང་མི་ལྟུང་ལས་ཆེ་སྙམ་ན་མ་ཡིན་
ཏེ ༑ སྔར་སེམས་ཅན་ཐམས་ཅད་ལ་ཕན་བདེ་སྦྱོར་བར་མཛད་པའི་
སངས་རྒྱས་གྲངས་མེད་པ་འདས་པར་གྱུར་ཀྱང་། བདག་ནི་རང་གི་
ཉེས་པ་འདི་ལྟ་བུས་སངས་རྒྱས་དེ་དང་དེའི་གསོ་བའི་སྤྱོད་ཡུལ་དུ་མ་
གྱུར་ཏོ། ། ད་དུང་ཡང་སྔར་དེ་བཞིན་བག་མེད་པའི་སྤྱོད་པ་བདག་
གིས་བྱེད་ན། ཡང་དང་ཡང་དུའང་གསོ་བར་མི་ནུས་པ་སྔར་དེ་
བཞིན་ཏེ། ངན་འགྲོར་ལྷུང་ནས་བཟོད་པར་དཀའ་བའི་ནད་དང་།
འཆི་བ་དང་། བཅད་པ་དང་། ། གཤགས་པ་སོགས་མྱོང་བར་
འགྱུར་རོ། །གཉིས་པ་དལ་འབྱོར་ལ་བག་ཡོད་བསྟེན་པ་ལ། རྙེད་
དཀའ་བར་བསམས་ནས་བག་ཡོད་བྱེད་པ་ནི། དེ་བཞིན་གཤེགས་
པ་འཇིག་རྟེན་དུ་འབྱུང་བ་དང་། ལས་འབྲས་སོགས་ལ་དད་པ་
དང་། མིའི་ལུས་ཐོབ་པ་དང་། དགེ་བ་ལ་གོམས་སུ་རུང་བ་སོགས་
ཏེ་མདོར་ན་དལ་འབྱོར་གྱི་ཆོས་དེ་ལྟ་བུ་ནི་ཤིན་ཏུ་དཀོན་ན་ནམ་ཞིག་



ན་ཐོབ་པར་འགྱུར་ཏེ་ཐོབ་པའི་དུས་མེད་པ་ལྟ་བུའོ། ། དེས་ན་
བདག་གིས་ད་རེས་དལ་འབྱོར་ཐོབ་པ་འདི་ནི་ཤིན་ཏུ་ངོ་མཚར་བའི་
གནས་ཡིན་པས་བག་ཡོད་པར་བྱོས་ཤིག ཅེས་འདོམས་པའོ། །
ནམ་འཆི་ངེས་མེད་བསམས་ནས་བག་ཡོད་བསྟེན་པ་ནི། ནད་་
སོགས་འགལ་རྐྱེན་མེད་པའི་དེ་རིང་གི་ཉི་མ་འདི་ལྟ་བུ་རེ་ཞིག་མཐུན་
རྐྱེན་ཟས་དང་བཅས་ཤིང༌། འགལ་རྐྱེན་འཚེ་བ་མེད་དུ་ཟིན་ཀྱང་
ནི་ཡིད་བརྟན་མེད་དེ། ཚེ་ནི་སྐད་ཅིག་གིས་འཇིག་པས་བསླུ་བ་སྟེ།
མི་བརྟན་ལ། ལུས་ནི་ཐང་ཅིག་ལས་དབང་བྱར་མེད་པས་བརྙན་པོ་
བཞིན་ཏེ། མྱུར་དུ་འདོར་དགོས་པས་སོ། །ད་ལྟ་མ་འབད་ན་ཕྱིས་
བཅོས་སུ་མེད་པར་བསམས་ནས་བག་ཡོད་བསྟེན་པ་ནི། བདག་གི་
ད་ལྟའི་སྤྱོད་པ་འདི་འདྲས་ནི་ཕྱིས་མི་ཡི་ལུས་ཀྱང་འཐོབ་པར་མི་
འགྱུར་ལ། མི་ལུས་ཐོབ་པར་མ་གྱུར་ན་ནི། སྡིག་པ་འབའ་ཞིག་
ལས་དགེ་བ་བསྒྲུབ་པའི་སྐབས་མེད་དོ། ། ཅིའི་ཕྱིར་ན་དུས་གང་གི་
ཚེ་དགེ་བ་སྤྱད་པའི་སྐལ་བ་དང་ལྡན་པའི་དུས་འདིར་ཡང་དགེ་བ་
བདག་གིས་མ་བྱས་པ་འདི་ལྟ་ན་ངན་སོང་སྡུག་བསྔལ་གྱིས་ཀུན་ཏུ་
རྨོངས་པ་དེའི་ཚེ་བདག་གིས་ཅི་བྱར་ཡོད་དེ། ཅི་ཡང་བྱར་མེད་
པའི་ཕྱིར་རོ། ། དེ་ལྟར་བདེ་འགྲོའི་རྒྱུར་གྱུར་པའི་དགེ་བ་དག་ཀྱང་
、
43



མ་བྱས་ལ། ངན་འགྲོའི་རྒྱུར་གྱུར་པའི་སྡིག་པ་དག་ཀྱང་ཉེ་བར་
བསགས་ན་བསྐལ་བ་བྱེ་བ་བརྒྱར་ཡང་ནི་བདེ་འགྲོ་ཐོབ་པར་ལྟ་ཞོག་
དེའི་སྒྲ་ཙམ་ཡང་ཐོས་པར་མི་འགྱུར་རོ། ། རྒྱུ་མཚན་དེ་ཉིད་ཀྱི་ཕྱིར་
ན་བཅོམ་ལྡན་འདས་ཀྱིས་རྒྱུ་མཚོ་ཆེན་པོར་རླུང་གིས་གཡེངས་པའི་
གཉའ་ཤིང་གི་བུ་གར་རུས་སྦལ་གྱི་མགྲིན་པ་ཆུད་པ་ལྟར་མིའི་འགྲོ་བ་
ཉིད་ཤིན་ཏུ་ཐོབ་དཀའ་བར་གསུངས་སོ། ། དེའི་འཐད་པ་ནི།
སྐུད་ཅིག་མ་གཅིག་ལ་བྱས་པའི་སྡིག་པས་ཀྱང་། བསྐལ་པར་མནར་
མེད་དུ་གནས་པར་འགྱུར་ན། ཐོག་མེད་ནས་འཁོར་བར་བསགས་
ལ་འབྲས་བུ་མ་ཕྱུང་བའི་སྡིག་པ་དེ་དག་གིས་བདེ་འགྲོར་མི་འགྲོ་བར་
སྨོས་ཅི་ཞིག་དགོས། འོན་ཀྱང་སྔོན་བྱས་སྡིག་པའི་འབྲས་བུ་དེ་ཙམ་
ཁོ་ན་མྱོང་བས་ཟད་པར་གྱུར་ནས་འདི་ནི་ངན་འགྲོ་ལས་རྣམ་པར་
ཐར་བར་མི་འགྱུར་རམ་ཞེ་ན། མི་འགྱུར་ཏེ། འདི་ལྟར་དེ་ནི་སྔར་
གྱི་འབྲས་བུ་མྱོང་བཞིན་དུའང་ཕྱིས་ཀྱི་འབྲས་བུའི་རྒྱུ་སྡིག་པ་གཞན་
དག་ཟམ་མ་ཆད་པར་རབ་ཏུ་སྐྱེ་བའི་ཕྱིར་རོ། ། རྒྱུ་མཚན་དེ་རྣམས་
ཀྱི་ཕྱིར་འདི་འདྲ་བའི་དལ་བ་རྙེད་པར་གྱུར་ནས་བདག་གིས་དགེ་བ་
སྤྱི་དང་ཁྱད་པར་བྱང་སེམས་ཀྱི་བསླབ་པ་ལ་གོམས་པར་མ་བྱས་ན།
འདི་ལས་རང་བསླུས་པ་གཞན་མེད་དེ། འདི་ལས་རྨོངས་པའང་



གཞན་མེད་དོ། །གལ་ཏེ་བདག་གིས་སྔར་བཤད་པའི་དོན་དེ་རྣམས་
རྟོགས་ནས་རྨོངས་པས་སྔར་མ་ཟད། ཕྱིས་ཀྱང་སྒྱིད་ལུག་སྟེ་ཚུལ་
བཞིན་མ་འབད་ན་ནམ་ཞིག་འཆི་བར་འགྱུར་བའི་དུས་ཀྱི་ཚེ་ན་
འགྱོད་ཅིང་མྱ་ངན་ཆེན་པོ་ལྡང་བར་འགྱུར་ལ་ཤི་བའི་འོག་ཏུ་དམྱལ་
བའི་མེ་དཔུང་བཟོད་པར་དཀའ་བས་ཡུན་རིང་པོའི་བར་དུ་བདག་གི་
ལུས་ལ་སྲེག་པར་གྱུར་པ་ན་སྔར་གྱི་བྱ་བ་ལ་འགྱོད་པ་མི་ཟད་པའི་མེ་
འབར་བས་སེམས་གདུང་བར་འགྱུར་བར་གདོན་མི་ཟའོ། ། གང་
ཞིག་ཤིན་ཏུ་རྙེད་པར་དཀའ་ཞིང་ཕན་བདེའི་ལོ་ཏོག་སྐྲུན་པའི་དལ་
འབྱོར་གྱི་ཞིང་ས་ཅི་ཞིག་ལྟར་ཏེ་སྟེས་དབང་གིས་རྙེད་པར་གྱུར་ནས།
མཐོ་རིས་དང་ཐར་པའི་ཕྱོགས་སུ་མ་ཁྲིད་པར་བདག་ཉིད་སེམས་སམ་
ཤེས་པ་དང་ལྡན་བཞིན་དུ་ཕྱིར་ཡང་སྟེ་སླར་ཡང་དམྱལ་བ་དེར་ཁྲིད་
ན་སྔགས་ཀྱིས་དྲན་མེད་དུ་རྨོངས་པར་བྱས་པ་བཞིན་དུ་བདག་ལ་
སྐབས་འདིར་སེམས་མེད་པ་ཉིད་དུ་ཟད། ཅེས་སོ། ། དེ་ལྟར་
མདུན་མ་གཏན་ལེགས་དང་གཏན་ཉེས་ཀྱི་འགག་ལ་གཏུགས་ནས་
ཡོད་ཀྱང་ཁྱོད་ཀྱིས་མི་ཤེས་པ་ཅིས་རྨོངས་སམ་ཞེ་ན། དེ་ནི་བདག་
གིས་ཀྱང་སྔོན་ཆད་མི་ཤེས་ཏེ་ད་བདག་གི་སྙིང་ཁོང་ན་ཅི་ཞིག་ཡོད་
ཅེས་བརྟག་པར་བྱའོ། །གསུམ་པ་ཉོན་མོངས་ལ་བག་ཡོད་བསྟེན་པ་
ད་ལ་
45



ནི༑ དེ་ལྟར་བརྟགས་པ་ན་རྨོངས་བྱེད་ཉོན་མོངས་སུ་གདའ་བས་དེ་
ལ་བག་ཟོན་བྱ་དགོས་ཏེ། དེ་མི་བྱེད་ན་རྒྱལ་སྲས་ཀྱི་བསླབ་པ་་
བསྲུང་བར་རྔོ་མི་ཐོགས་པའི་ཕྱིར་རོ། ། དེས་ན་ཉོན་མོངས་པའི་
ཉེས་དམིགས་བསམས་ནས་སྤོང་དགོས་པས། དེའི་ཉེས་དམིགས་
ནི་འདི་ཡིན་ཏེ། ཞེ་སྡང་དང་སྲེད་པ་སོགས་ཀྱི་དགྲ་རྣམས་ནི་རྐྱང་
ལག་ལ་སོགས་པ་ཡོད་པ་མིན་ལ། དཔའ་བ་དང་མཛངས་པ་སོགས་
མིན་ཡང་ཇི་ཞིག་ལྟར་དེ་དག་གིས་བདག་དབང་མེད་པར་བྲན་བཞིན་
དུ་བཀོལ་བར་བྱས་སོ། ། དེས་ན་བདག་གི་སེམས་ལ་གནས་བཞིན་
དུ་དགའ་མགུར་ཏེ་ཇི་ལྟར་འདོད་འདོད་དུ་བདག་ལ་གནོད་པ་བྱེད་
པ་དེ་ལའང་མི་ཁྲོ་བར་བཟོད་པ་ནི་གནས་མིན་གྱི་བཟོད་པ་སྟེ་སྨད་
པའི་གནས་ཡིན་ནོ། །དེས་ཇི་ལྟར་གནོད་སྙམ་ན། འདི་ལྟར་གལ་
ཏེ་ལྷ་དང་ལྷ་མིན་རྣམས་ཏེ་འགྲོ་བ་ཐམས་ཅད་བདག་ལ་དགྲར་
ལངས་སུ་ཟིན་ཀྱང་དེ་དག་གིས་ཀྱང་བདག་མནར་མེད་པའི་མེ་ནང་
དུ་ཁྲིད་ཅིང་། དེར་འཇུག་པ་སྟེ་གཞུག་པར་མི་ནུས་ལ། ཉོན་
མོངས་ཞེས་བྱ་བའི་སྟོབས་ཆེན་གྱི་དགྲ་འདིས་ནི་གང་དང་ཕྲད་ན་རི་
རབ་ཀྱང་སྐད་ཅིག་ལ་འཚིག་ནས་ཐལ་བ་ཙམ་ཡང་ནི་མི་ལུས་པར་
བྱས་པའི་མནར་མེད་ཀྱི་མེ་དཔུང་དེར། བདག་སྐད་ཅིག་གཅིག་ལ་
46



འདོར་བས་གནོད་ཆེ་ལ་དུས་ཀྱང་རིང་བ་སྟེ། བདག་གི་དགྲའི་
དྭངས་མ་ཉོན་མོངས་པའི་དགྲ་བོ་གང་འདི་དུས་རིང་བ་ཐོག་མ་མེད་
པ་ནས་ཞུགས་པ་ལྟར་དགྲ་གཞན་ཀུན་ཀྱང་དེ་ལྟ་བུར་ཡུན་རིང་པོར་
གནས་ཐུབ་པ་མ་ཡིན་ནོ། ། གཞན་ཡང་གང་དང་མཐུན་པར་རིམ་
གྲོ་བྱས་ཏེ། ཕར་བསྟེན་པར་བྱས་ན་དགྲ་གཞན་ཐམས་ཅད་ཚུར་
འཕྲལ་དུ་ཕན་པ་དང་། ཕུགས་སུ་བདེ་བར་བྱེད་མོད། དེ་ལྟ་
ནའང་ཉོན་མོངས་པའི་དགྲ་རྣམས་ནི་ཕར་བསྟེན་པར་བྱས་ན་ཕྱིར་
ཞིང་། ཚུར་སྡུག་བསྔལ་དང་གནོད་པ་བྱེད་པས་ནམ་ཡང་བསྟེན་མི་
རུང་ངོ༌། ། དེ་ལྟར་ཡུན་རིང་ཞིང་རྒྱུན་ཆགས་པར་དགྲར་གྱུར་པ་
དང༌། གནོད་པའི་ཚོགས་ཐམས་ཅད་རབ་ཏུ་འཕེལ་བའི་རྒྱུ་གཅིག་
པུ་ཆགས་སོགས་ཉོན་མོངས་པ་འདི་དག་བདག་གི་སྙིང་ལ་ངེས་པར་
གནས་འཆའ་རུ་བཅུག་ན་འཁོར་བར་འཇིགས་པ་མེད་ཅིང་ཡིད་
དགའ་བར་ག་ལ་འགྱུར་ཏེ། དེའི་སྐབས་མེད་དོ། ། གཞན་ཡང་
འཁོར་བའི་བཙོན་རའི་སྦུབས་ནས་ཕྱིར་ཐོན་དུ་མི་འཇུག་པའི་སྲུང་མ་
དང༌། དམྱལ་བ་སོགས་སུའང་གསོད་བྱེད་ཀྱི་གཤེད་མར་གྱུར་པ་
འདི་དག་ནི་གལ་ཏེ་བདག་གི་བློའི་གནས་ལ་བག་ཆགས་པའི་དྲ་བ་ན་
ཅི་བདེར་གནས་སུ་འཇུག་ན་བདག་ལ་བདེ་བའི་གོ་སྐབས་ག་ལ་ཡོད་



དེ་མེད་དོ། ། དེ་ལྟར་ན་ཇི་སྲིད་བདག་གིས་དགྲ་འདི་མངོན་སུམ་
རྗེན་གཅེར་དུ་ངེས་པར་མ་བཅོམ་པ་དེ་སྲིད་དུ་བདག་འདིར་བརྩོན་
པ་མི་འདོར་བར་འབད་རིགས་ཏེ་རེ་ཞིག་གནོད་བྱེད་ཆུང་ངུ་ཐ་ན་
ཚིག་ངན་སྨྲ་བ་ཙམ་ལའང་ཁྲོས་པར་གྱུར་པ་དང་ང་རྒྱལ་བདོ་བ་
རྣམས་གནོད་བྱེད་དེ་མ་བཅོམ་གྱི་བར་དུ་གཉིད་ཀྱང་མི་འོང་ན།
ཉོན་མོངས་གཞོམ་པའི་ཕྱིར་དུ་བདག་ཅིའི་ཕྱིར་མི་བརྩོན། དེའི་ཚེ་
ཇི་ལྟར་དཀའ་བར་གྱུར་ཀྱང་ལྡོག་པར་མི་བྱ་སྟེ། གང་ཞིག་མ་་་
བཅོམ་པར་སོ་ན་བཞག་ཀྱང་རང་བཞིན་གྱིས་འཆི་བས་སྡུག་བསྔལ་
བར་གྱུར་པའི་སྐྱེ་བོ་ཉམ་ཐག་ཉོན་མོངས་ཅན་དག་དང་གཡུལ་ངོར་
དངར་ནས་འཐབ་པའི་ཚེ་འཐབ་ཟླ་ནན་གྱིས་གཞོམ་པར་འདོད་པ་
ཡང་མདའ་དང་མདུང་སོགས་མཚོན་གྱིས་ཕོག་པའི་སྡུག་བསྔལ་
རྣམས་ཁྱད་བསད་ནས་དགྲ་དེ་གཞོམ་པའི་དོན་མ་གྲུབ་བར་ཕྱིར་
ཕྱོགས་པ་དང་འབྱེར་བར་མི་བྱེད་ན། དུས་རྟག་ཏུ་སྡུག་བསྔལ་ཀུན་
གྱི་རྒྱུར་གྱུར་པ་དང༌། མ་བཅོམ་ན་མི་འཆི་ཞིང་རང་བཞིན་གྱིས་
དགྲར་ངེས་པའི་ཆཌ་སོཌ་ཀྱི་དགྲ་བོ་འདི་རྣམས་གཞོམ་པར་བརྩོན་་་
པ་བདག་ལ་དེང་གི་དུས་འདིར་སྡུག་བསྔལ་བརྒྱ་ཕྲག་གི་རྒྱུར་གྱུར་་་་
པའི་གནོད་པ་གང་གིས་ཀྱང་ཡི་ཆད་པ་དང་སྒྱིད་ལུག་པར་མི་འགྱུར་
48



བ་སྨོས་ཅི་དགོས། དོན་མེད་པར་དགྲ་ཡིས་རྨ་སྲོལ་གཏོད་པ་ཡང་
རང་དཔའ་བོར་མཚོན་པའི་ཕྱིར་དུ་ལུས་ལ་རྒྱུན་དང་འདྲ་བར་བསྲེལ་
ཞིང་ངོམ་པར་བྱེད་ན་དོན་ཆེན་སངས་རྒྱས་བསྒྲུབ་ཕྱིར་ཡང་དག་པར་
བརྩོན་པར་གྱུར་པ་བདག་ལ་སྡུག་བསྔལ་དེ་རྣམས་ཅིའི་ཕྱིར་གནོད་
བྱེད་ཡིན་ཞེས་ཏེ། ཆོས་ཕྱིར་དཀའ་བ་སྤྱད་པས་མདོག་མི་སྡུག་པ་
སོགས་བྱུང་ཡང་ངོམ་པར་བྱ་བ་ཡིན་ཞེས་པའོ། ། གཞན་ཡང་ཉ་པ་
དང༌། གདོལ་པ་དང་། ཞིང་པ་ལ་སོགས་པ་རང་གི་འཚོ་བ་ཙམ་
ཞིག་སེམས་པ་ཡང་གྲང་བ་དང་། ཚ་བ་ལ་སོགས་པའི་གནོད་པ་
རྣམས་བཟོད་པར་བྱེད་ན་འགྲོ་བ་ཡིན་ནོ་ཅོག་སངས་རྒྱས་ཀྱི་བདེ་བ་
ལ་འགོད་པའི་ཕྱིར་དུ་ཞུགས་པའི་སེམས་དཔའ་བདག་ལྟ་བུ་ཅིས་མི་
ཟོད་དེ། དེ་བས་ཀྱང་བཟོད་རིགས་པའི་ཕྱིར་རོ། །དེ་ལྟར་མི་
བྱེད་ན་སྐྱོན་དུ་ཆེ་སྟེ་ཕྱོགས་བཅུའི་ནམ་མཁའི་མཐས་གཏུགས་པའི་
འགྲོ་བ་གཞན་ཐམས་ཅད་ཉོན་མོངས་ལས་སྒྲོལ་བར་སེམས་བསྐྱེད་
པའི་དུས་ན་དམ་བཅས་ནས་གང་གི་ཚེ་བདག་ཉིད་ཀྱང་ཉོན་མོངས་
རྣམས་ལས་མ་གྲོལ་བར་བདག་གི་རྒྱུད་ཚོད་ཀྱང་མི་ཤེས་པར་དེ་ལྟར་
སྨྲ་བ་ཇི་ལྟར་སྨྱོན་པ་མིན་ཏེ་སྨྱོན་པ་དངོས་སོ། །རྒྱུ་མཚན་དེ་ལྟ་བས་
ན་ཉོན་མོངས་གཞོམ་པ་ལ་དུས་རྟག་ཏུ་ཕྱིར་མི་ལྡོག་པར་བྱ་སྟེ།



འདི་ལ་བདག་གིས་དགྲར་ཞེན་པར་བྱ་ཞིང་འཁོན་དུ་བཟུང་ནས་
གཡུལ་སྤྲད་དེ་ཤུལ་མེད་པར་བྱའོ། །ཞེས་རེ་ཞིག་མཇུག་བསྡུ་བའོ།།
འོ་ན་ཉོན་མོངས་ལ་འཁོན་དུ་འཛིན་པ་ཉིད་ཉོན་མོངས་མིན་ནམ་ཞེ་
ན།རྣམ་པ་དེ་འདྲའི་ཉོན་མོངས་པ་ནི་ཉོན་མོངས་དངོས་འཇོམས་པར་
བྱེད་པ་ཡིན་པས་སྤང་བྱར་མ་གཏོགས་སོ། ། འོ་ན་འཁོན་དུ་ཇི་ལྟར་
བཟུང་ཞེ་ན། འདི་ལྟར་བདག་ནི་མེར་བསྲེགས་ཏེ་བསད་པར་གྱུར་
ཏམ། བདག་གི་མགོ་བོ་བཅད་ཀྱང་བླའི་རྣམ་པ་ཀུན་ཏུ་ཉོན་མོངས་
པའི་དགྲ་ལ་འདུད་པ་སྟེ་དེའི་དབང་དུ་བཏང་པར་མི་བྱའོ། ། ཞེས་
སེམས་ལ་དཔའ་བསྐྱེད་པའོ། ། གལ་ཏེ་ཉོན་མོངས་ལན་གཅིག་
སྤངས་ཀྱང་ཐ་མལ་པའི་དགྲ་ལྟར་ཕྱིར་ལྡོག་པས་དོན་མེད་དོ་སྙམ་ན།
མ་ཡིན་ཏེ། ཐ་མལ་དགྲ་བོ་ནི་ཡུལ་ནས་ལན་གཅིག་ཕྱུང་ཡང་ནི་
ཡུལ་གཞན་དག་ཏུ་གནས་བཅས་ཤིང་ས་ཡོངས་སུ་བཟུང་ནས་ནུས་པ་
བརྟས་པར་བྱས་ནས་དེ་ནས་ཕྱིར་ལྡོག་གི་སྟེ་ལྡོག་པ་སྲིད་ཀྱི། ཉོན་
མོངས་པའི་དགྲའི་ངང་ཚུལ་ནི་དེ་དང་འདྲ་བ་མ་ཡིན་ཏེ། འདི་
ལྟར་སེམས་རྒྱུད་ཉོན་མོངས་པར་བྱེད་པའི་ཆགས་སོགས་ཉོན་མོངས་
རྣམས་ནི། བདག་མེད་རྟོགས་པའི་ཤེས་རབ་ཀྱི་མིག་གིས་སྤང་སྟེ།
བདག་ཡིད་ལས་བསལ་ན་གང་དུ་འགྲོ་བར་འགྱུར་ཏེ་འགྲོ་ས་མེད་ལ།
50



དེ་མེད་པས་གང་དུ་གནས་ནས་སྟོབས་བསྐྱེད་དེ་བདག་གནོད་བྱ་ཕྱིར་
སླར་འོང་སྟེ་འོང་བ་མེད་པས། བློ་ཞན་བདག་ལ་བརྩོན་པ་མེད་
པར་ཟད་ཀྱི་རྩ་བ་ནས་སྤོང་མི་ནུས་པ་མིན་ནོ། ། ཤེས་རབ་ཀྱིས་ཇི་
ལྟར་སྤོང་ཚུལ་ནི་དེའི་ངོ་བོ་ལ་དཔྱད་ནས་ཏེ། འདི་ལྟར་ཉོན་་་
མོངས་རྣམས་ནི་དཔྱད་ན་དམིགས་པ་ཡུལ་ན་མི་གནས། རྟེན་་
དབང་ཚོགས་ལའང་གནས་པ་མིན། ཡུལ་དང་དབང་པོ་གཉིས་ཀྱི་
བར་ནའང་གནས་པ་མིན། གནས་ཡུལ་གསུམ་པོ་དེ་ལས་གཞན་
ནའང་གནས་པ་མིན་ན། འདི་དག་གར་གནས་ནས་འགྲོ་བ་ཀུན་ལ་
གནོད་པ་བྱེད་དེ་བྱེད་པ་མེད་ལ། འོན་ཏེ་མ་དཔྱད་པའི་བློ་ངོར་
སྣང་ བ་ ཙམ་ ཡིན་ པས་ འདི་ནི་སྒྱུ་མ་དང་ འདྲ་ བའི་ བརྫུན་ པ་ སྟེ།
དེའི་ཕྱིར་གནོད་བྱེད་དུ་བདེན་པར་བཟུང་ནས་སྙིང་ལ་འཇིགས་པ་
བསྐྱེད་པ་དེ་སྤོངས་ལ། ཉོན་མོངས་ཀྱི་རང་བཞིན་བདེན་པས་སྟོང་
པ་ཤེས་པའི་ཕྱིར་དུ་བརྩོན་པ་བསྟེན་ཏེ་དོན་མེད་པ་ཉིད་དུ་བདག་ལ་
དམྱལ་སོགས་རྣམས་སུ་ཅི་སྟེ་གནོད་པ་བྱེད་དུ་བཅུག་སྟེ་སྒྱུ་མ་ལ་སྒྱུ་
མར་ཤེས་ནས་གནོད་པ་སྤང་བར་བྱའོ། །དོན་བསྡུ་བ་ནི། དེ་ལྟར་
བསླབ་པ་ལ་བག་ཡོད་བསྟེན་པའི་ཕན་ཡོན་དང་མ་བསྟེན་པའི་ཉེས་
དམིགས་སོགས་རྣམ་པ་མང་པོས་བསམས་ཏེ་ཐུབ་པས་ཇི་སྐད་བཤད་
51



པའི་བྱང་སེམས་ཀྱི་བསླབ་པ་བསྒྲུབ་པའི་ཆེད་དུ་དངོས་སུ་འབད་པར་
བྱའི་དེ་མིན་ན་ཅི་ཡང་མི་ཕན་ཏེ། དཔེར་ན་སྨན་པའི་ངག་ལ་མ་
མཉན་ན། བཅོས་བྱེད་སྨན་དག་གིས་བཅོས་དགོས་ནད་པ་སོས་པ་
ག་ལ་ཡོད་དེ་གསོ་མི་ནུས་པ་བཞིན་ནོ། ། དེ་ལྟར་ན་བག་ཡོད་བསྟན་
པ་སྟེ། ། ལེའུ་བཞི་པ་བཤད་ཟིན་ཏོ། ། ། ། །
གཉིས་པ་ཤེས་བཞིན་བསྟེན་པ་ལ་གསུམ་སྟེ། བསླབ་པའི་
དོན་དུ་སེམས་བསྲུང་བ་དང་། སེམས་བསྲུང་བའི་དོན་དུ་དྲན་ཤེས་
བསྟེན་པ་དང་། དེ་མཐར་དབྱུང་བའི་དོན་དུ་ལག་ལེན་བྱེད་པར་
གདམས་པའོ། ། དང་པོ་ནི། བསླབ་པ་མ་ཉམས་པར་བསྲུང་བར་
འདོད་པ་ཡིས་རབ་ཏུ་བསྒྲིམས་ནས་སེམས་བསྲུང་བར་བྱ་སྟེ་སེམས་
འདི་ལོག་པའི་ཡུལ་ལས་བསྲུང་བར་མ་བྱས་ན་བསླབ་པ་བསྲུང་བར་
ཡོང་སྟེ་གཏན་མི་ནུས་པའི་ཕྱིར། དེ་ལ་སེམས་མི་བསྲུང་བའི་ཉེས་
དམིགས་ནི། སེམས་ཀྱི་གླང་པོ་ལོག་པའི་ཡུལ་ལ་ཡན་པར་བཏང་
བས་རྐྱེན་བྱས་ནས་མནར་མེད་དུ་འཕེན་པ་སོགས་ཀྱི་གནོད་པ་བྱེད་
པ་དེ་ལྟར་ནི་གླང་ཆེན་མ་ཐུལ་བ་ཆང་གིས་མྱོས་པ་ཡིས། འདི་ན་དེ་
འདྲའི་གནོད་པ་ཆ་ཙམ་ཡང་མི་བྱེད་དེ། སེམས་མ་བསྲུང་བ་ལས་
གནོད་ཚབས་ཆེ་བ་གཞན་མེད་པའི་ཕྱིར། སེམས་བསྲུང་བའི་ཕན་
52



ཡོན་ནི། སྒོ་ཀུན་ནས་བསླབ་པ་དྲན་པའི་ཐག་པ་ཡིས་སེམས་ཀྱི་
གླང་ཆེན་ཡན་དུ་མི་འཇུག་པར་དགེ་བའི་དམིགས་པ་ལ་དམ་པོར་
བཏགས་ན། འཇིགས་པ་ཐམས་ཅད་ངང་གིས་མེད་པར་འགྱུར་
ཞིང་དགེ་བ་ཐམས་ཅད་ལག་ཏུ་བླུག་པ་བཞིཌ་འོང་སྟེ། གང་སྟག་
དང་། སེང་གེ་དང་། གླང་ཆེན་དང༌། དྲེད་དང་། སྦྲུལ་
དང་། དགྲ་རྣམས་ཐམས་ཅད་དང་། སེམས་ཅན་དམྱལ་བའི་
སྲུང་མ་དང༌། བྱད་མ་དང༌། དེ་བཞིན་དུ་གནོད་སྦྱིན་དང་སྲིན་
པོ་ལ་སོགས་པ་མ་བཏགས་ཤིང་མ་བཏུལ་བ་རྣམས་སེམས་འདི་གཅིག་
པུ་བཏགས་པ་ཡིས། དེ་དག་ཐམས་ཅད་བཏགས་པར་འགྱུར་ཞིང་།
སེམས་འདི་གཅིག་པུ་བཏུལ་བ་ན། དེ་དག་ཐམས་ཅད་ཐུལ་བར་
འགྱུར་ཏེ། འདི་ལྟར་འཇིག་རྟེན་དག་ན་འཇིགས་ཤིང་སྐྲག་པ་
ཐམས་ཅད་དང་སྡུག་བསྔལ་གྱི་རྣམ་གྲངས་དཔག་ཏུ་མེད་པ་ཡང་སྡིག་
སེམས་ལས་བྱུང་བ་ཡིན་ནོ། ། ཞེས་ཡང་དག་གསུངས་པ་ཉིད་ཀྱིས་
བསྟན་པས་སོ། །དོན་དེ་རིགས་པས་ཀྱང་འཐད་པ་ནི། གཞན་དུ་
ན་སེམས་ཅན་དམྱལ་བའི་མཚོན་ཆ་སྣ་ཚོགས་པ་རྣམས་སུ་ཞིག་གིས་
ནི་ཆེད་དུ་བྱས་ཏེ་བྱས་པ་མེད་ལ། ལྕགས་བསྲེགས་ཀྱི་ས་གཞི་ཡང་
སུ་ཡིས་བྱས་ཏེ་བྱེད་པོ་གཞན་མེད་ཅིང་། ཤ་ལིའི་མོ་ཚོགས་དེ་དག་
53



ཅི་ལས་བྱུང་སྟེ་གཞན་གང་ལས་ཀྱང་མ་བྱུང་བས་འདི་འདྲ་བའི་སྣང་
ཚུལ་དེ་དག་ཐམས་ཅད་ཀྱང་སྡིག་སེམས་ལས་བྱུང་བར་ཐུབ་པས་
གསུངས་པའི་ཕྱིར་རོ། ། རྒྱུ་མཚན་དེ་ལྟ་བས་ན། འཇིག་རྟེན་
གསུམ་པོ་དག་ན་སེམས་ལས་གཞན་པའི་འཇིགས་པ་འགའ་ཡང་མེད་
དོ ༑ ༑ ཞེས་བྱ་བར་གྲུབ་བོ། ། དེར་མ་ཟད། ཕར་ཕྱིན་དྲུག་ཀྱང་
སེམས་ལ་ལྟོས་པ་སྟེ། དང་པོར་སྦྱིན་པ་ལ་མཚོན་ན། གལ་ཏེ་འགྲོ་
བའི་དབུལ་བ་བོར་བས་ཏེ་སེལ་བ་ཙམ་ཞིག་སྦྱིན་པའི་ཕ་རོལ་དུ་ཕྱིན་
པའི་ཚད་ཡིན་ན། ད་དུང་འགྲོ་བ་བཀྲེན་པ་ཡོད་ན་སྟེ། དུ་མ་
ཡོད་པས་སྔོན་གྱི་སྐྱོབ་པ་རྣམས་ཇི་ལྟར་ན་དེའི་ཕ་རོལ་དུ་ཕྱིན་ཏེ།
མ་ཕྱིན་པར་འགྱུར་ལ། དེས་ན་ཕྱི་ནང་གི་བདོག་པ་ཐམས་ཅད་
སེམས་ཀྱིས་བཏང་ཞིང༌། བཏང་བའི་འབྲས་བུ་དང་བཅས་ཏེ་རིས་
མེད་པའི་སྐྱེ་བོ་ཀུན་ལ་གཏོང་བའི་སེམས་ཀྱིས་སྦྱིན་པའི་ཕ་རོལ་དུ་
ཕྱིན་པར་གསུངས་ཏེ། དེ་ལྟ་བས་ན་སྦྱིན་པ་དེ་ནི་ནང་སེམས་ཀྱི་
ཡོན་ཏན་ཉིད་དོ། །གཉིས་པ་ཚུལ་ཁྲིམས་ཀྱང་གནོད་འཚེ་སྤོང་བའི་
སེམས་ཉིད་དེ་གཞན་དུ་ན་ཉ་ལ་སོགས་པ་ཕྱོགས་གང་ཞིག་ཏུ་དེ་དག་
གསོད་པར་མི་འགྱུར་བར་བསྐྲད་དེ་བསྐྲད་ས་མེད་པས། དེས་ན་
གཞན་སེམས་ཅན་ཐམས་ཅད་གནོད་འཚེ་དང་བྲལ་བར་བྱ་མི་དགོས་
54



ཀྱི ༑ རང་གི་ངོས་ནས་དེ་དག་ལ་གནོད་པ་སྤོང་བའི་སེམས་ནི་ཐོབ་
པ་ལས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པར་བཤད་དེ། མདོ་ལས་
ཚུལ་ཁྲིམས་ གང་ཞེ་ན། གཞན་ལ་གནོད་པ་སྤོང་བའི་ སེམས་པ་
འོ༑ ༑ཞེས་སོ། ། གསུམ་པ་བཟོད་པ་ཡང་ནང་སེམས་ཀྱི་ཁྲོ་བ་
བཟློག་པ་ཙམ་ཡིན་གྱི་ཕྱིའི་གནོད་པ་ཟློག་མི་དགོས་ཏེ། གཞན་དུ་
ན་སེམས་ཅན་མི་སྲུན་པ་ནམ་མཁའ་བཞིན་མཐའ་ཀླས་པས། དེ་
དག་གཞོམ་གྱིས་ཏེ་ཟློག་པར་ཡོང་མི་ལང་བའི་ཕྱིར། དེས་ན་ཁྲོ་བའི་
སེམས་འདི་གཅིག་པུ་བཅོམ་ན་མི་སྲུན་པའི་དགྲ་དེ་ཐམས་ཅད་ཆོམས་
པ་དང་འདྲ་སྟེ། དཔེར་ན། ས་སྟེང་འདི་དག་ཐམས་ཅད་ཀོས་
གཡོག་ཏུ་བྱ་དགོས་ན་གཏོས་དེ་སྙེད་ཀོ་བས་ག་ལ་ལང་སྟེ་མི་ལང་ལ།
འོན་ཏེ་ལྷམ་མཐིལ་ཙམ་གྱི་ཀོ་བས་ནི་ས་སྟེང་ཐམས་ཅད་གཡོགས་པ་
དང་འདྲ་བ་དེ་བཞིན་ཕྱི་རོལ་གྱི་མི་སྲུན་པའི་དངོས་པོ་ཡང་བདག་
གིས་ཕྱིར་ཟློག་པར་མི་ལང་གིས་དེ་བས་བདག་གི་ཁྲོ་སེམས་འདི་ཕྱིར་
བཟློག་པར་བྱའི་གཞན་རྣམས་ཟློག་ཀོ་སྟེ་ཟློག་ནི་ཅི་ཞིག་དགོས་ཏེ།
ཁྲོ་བ་སྤངས་པ་ཉིད་ཀྱིས་བཟོད་པ་རྫོགས་པའི་ཕྱིར་རོ། ། བཞི་པ་
བརྩོན་འགྲུས་ཀྱི་ཕར་ཕྱིན་ཡང་སེམས་ཀྱི་བྱེད་ལས་ཏེ། དཔེར་ན་
བྱམས་པ་ལྟ་བུ་སེམས་གསལ་བ་ཆུང་ངུ་གཅིག་གིས་བསྐྱེད་པའི་འབྲས་
55



བུ་གང་ཚངས་གནས་ལ་སོཌ་པ་ཡིན་པ་ལྟར། ལུས་ངག་དང་བཅས་
པའི་རྩོལ་བའི་འབྲས་བུ་ཆེ་བ་ཡང་སེམས་ཀྱི་སྤྱོད་པ་ཞན་པས་དེ་ལྟ་་་
མིན་པའི་ཕྱིར་རོ། ། མདོར་ན་ལུས་ངག་ལ་མ་ལྟོས་པར་སེམས་ཙམ་
གྱིས་ཚངས་གནས་སོགས་བསྒྲུབ་ནུས་ཀྱང་། སེམས་ལ་མ་ལྟོས་པར་
ལུས་ངག་ཙམ་གྱིས་དེ་ལྟར་མི་ནུས་ཞེས་པའོ། ། ལྔ་པ་བསམ་གཏན་
གྱི་ཉམས་ལེན་ཡང་གཙོ་བོར་སེམས་ལ་ལྟོས་པ་སྟེ། འདི་ལྟར་བཟླས་
བརྗོད་དང་ནི་དཀའ་ཐུབ་ལ་སོགས་པའི་ལུས་ངག་གི་དགེ་སྦྱོར་གང་
ཡིན་ཀུན་ཡུན་རིང་པོའི་དུས་སུ་སྤྱད་པར་བྱས་ཀྱང་། སེམས་གཞན་
དུ་གཡེངས་བས་བྱས་པ་ནི་དེ་ཉིད་རིག་པས་ཏེ་སངས་རྒྱས་ཀྱིས་དོན་
མེད་པར་གསུངས་པའི་ཕྱིར་རོ། །དེ་སྐད་དུ་ཡང་མདོ་ལས། དགེ་
སློང་དག་འདོད་པ་ལ་སེམས་གཡེངས་པའི་དཀའ་ཐུབ་དང་ཁ་ཏོན་ལ་
སོགས་པ་ནི་འབྲས་བུ་མེད་པར་འགྱུར་རོ། ། ཞེས་སོ། ། དྲུག་པ་
ཤེས་རབ་ནི། མི་གང་གིས་ཆོས་རྣམས་ཀྱི་དོན་པོའི་མཆོག་སེམས་ཀྱི་
གསང་བ་སྟེ་ཀུན་ཀྱང་ སེམས་ལ་ ལྟོས་ པའི་གནད་འདི་མ་ཤེས་ན།
བདེ་བ་ཐོབ་ཅིང་སྡུག་བསྔལ་གཞོམ་པར་འདོད་ཀྱང་དེ་དག་དོན་མེད་
གྱི་ནར་འཁྱམས་པར་ཟད་ཀྱི་འདོད་པའི་དོན་མི་ཐོབ་བོ། ། ཅིའི་
ཕྱིར་ན་བདེ་སྡུག་གི་འདོར་ལེན་ནང་སེམས་ཀྱི་སྟེང་ནས་བསྒྲུབ་དགོས་
56



པ་མི་ཤེས་པས་སོ། ། དེ་ལ་སེམས་ཀྱི་གསང་བ་ཞེས་པ་ཕལ་ཆེ་བས་
སེམས་ཀྱི་ཆོས་ཉིད་ལ་ངོས་འཛིན་པར་མཛད་ཀྱང་སྐབས་དང་མ་
འབྲེལ་ལོ། ། དོན་བསྡུ་བ་ནི། བདེ་སྡུག་གི་རྩ་བ་སེམས་ལ་ཐུག་
པའི་རྒྱུ་མཚན་དེ་ལྟ་བས་ན། བདག་གི་སེམས་ཀྱི་གླང་པོ་འདི་ནི་
དྲན་པས་ཡེངས་སུ་མི་འཇུག་པར་དམིགས་པ་ལ་ལེགས་པར་བཏགས་
ནས་བཟུང་ཞིང༌། ཤེས་བཞིན་གྱིས་གཡེང་མི་གཡེང་བྱ་ར་བྱས་ནས་
ལེགས་པར་བསྲུང་བར་བྱ་སྟེ། གང་གི་ཕྱིར་ན་སེམས་བསྲུང་བའི
བརྟུལ་ཞུགས་མ་གཏོགས་པ་བརྟུལ་ཞུགས་གཞན་མང་པོས་ཅི་ཞིག་བྱ་
སྟེ ༑ དགོས་པ་མེད་པའི་ཕྱིར་རོ། །འོ་ན་སེམས་ཇི་ལྟར་བསྲུང་ཞེ་
ན ༑ འདི་ལ་གསུམ་སྟེ། དང་པོ་བསྲུང་རིགས་པའི་རྒྱུ་མཚན་ནི།
དེའང་མ་གྲངས་གྲོལ་བ་ཞེས་པ་ནི་སྤྱོད་ལམ་མ་བསྡམས་པའི་མིང་སྟེ་
དེ་ལྟ་བུའི་ཁྲོད་དུ་རྨ་ཅན་གནས་པ་ན་བསྒྲིམས་ཏེ་རྨའི་བག་བྱེད་འོས་
པ་བཞིན་སྐྱེ་བོ་ངན་པའི་ཁྲོད་ན་གནས་པས་ཀྱང་སེམས་ཀྱི་རྨ་འདི་
རྟག་ཏུ་བསྲུང་འོས་ཏེ། ལུས་རྨས་པའི་རྨའི་སྡུག་བསྔལ་ཆུང་དུས་
ཀྱང་སྐྲག་པའང་རྨའི་བག་བྱེད་ན་བསྡུས་འཇོམས་ཀྱི་རི་བོ་ཆེན་པོས་
ལུས་འཇོམས་ཀྱིས་ དོགས་ཏེ་སྐྲག་པ་ཡིས་སེམས་ཀྱི་རྨ་ལྟ་ཅིས་མི་
བསྲུང་སྟེ། སྔ་མ་ལས་ཀྱང་བརྒྱ་འགྱུར་གྱིས་བསྲུང་འོས་པའི་ཕྱིར།
57



གཉིས་པ་བསྲུང་བའི་ཕན་ཡོན་ནི། སྤྱོད་པ་འདི་འདྲས་ཚུལ་བཞིན་
གནས་པར་བྱེད་ན། སྐྱེ་བོ་གཤིས་ཀ་ངན་པའི་ཁྲོད་དུ་གནས་སམ།
བུད་མེད་གཞོན་ནུའི་ཁྲོད་ན་གནས་ཀྱང་རུང་སྟེ། སྡོམ་བརྩོན་གྱི་
བརྟུལ་ཞུགས་བརྟན་པ་ཆགས་སྡང་གིས་ཉམས་པར་མི་འགྱུར་རོ། །
གསུམ་པ་སེམས་བསྲུང་བ་གང་ལས་ཀྱང་གལ་ཆེ་བ་ནི། བདག་གི་
རྙེད་པ་དང་བཀུར་སྟི་དང་། ལུས་ཉམས་པ་དང་། དེ་བཞིན་དུ་
འཚོ་བ་ཉམས་ཏེ་མེད་ཀྱང་བླ་ཞིང་། ལུས་ངག་གི་དགེ་བ་གཞན་
ཡང་ཉམས་པར་བླའི། སེམས་ནི་ནམ་ཡང་ཉམས་པར་མི་བྱའོ། །
གཉིས་པ་སེམས་བསྲུང་བའི་དོན་དུ་དྲན་ཤེས་བསྟེན་པ་ལ་གསུམ་སྟེ།
དང་པོར་དྲན་ཤེས་བསྟེན་པར་བསྐུལ་བ་ནི། སེམས་མི་ཉམས་པར་
བསྲུང་བར་འདོད་པ་རྣམས་ལ་ནི་སྲུང་ཐབས་གཅིག་པུ་དྲན་པ་དང་
ནི་ཤེས་བཞིན་དག་སྲོག་ལ་བབ་ཀྱང་མི་ཉམས་པར་སྲུངས་ཤིག་ཅེས་
བདག་ནི་དེ་ལྟར་ཐལ་མོ་སྦྱར་ཏེ་གསོལ་བ་འདེབས་སོ། ། གཉིས་པ་
དྲན་ཤེས་མ་བསྟེན་པའི་ཉེས་པ་ལ་བཞི་སྟེ། དང་པོ་ཆོས་ལ་ནུས་
མེད་དུ་འགྱུར་བ་ནི། དཔེར་ན་ནད་ཀྱིས་ལུས་ཁམས་དཀྲུགས་པའི་
་ མི་དག་ནི་འགྲོ་འོང་སོགས་ལས་རྣམས་ཀུན་ལ་མཐུ་མེད་པ་དེ་བཞིན་
དུ་བླང་དོར་གྱི་གནས་ལ་དྲན་ཤེས་ཉམས་ཏེ་རྨོངས་པས་སེམས་་་
58



དཀྲུགས་པ་དག་ཀྱང་དགེ་བའི་ལས་རྣམས་ཀུན་ལ་མཐུ་མེད་པས།
བརྩོན་འགྲུས་བརྩམས་པ་དོན་མེད་དོ། ། གཉིས་པ་ཤེས་རབ་ཆུད་
ཟོས་སུ་འགྱུར་བ་ནི། ཤེས་བཞིན་མེད་པའི་ཉེ་ཉོན་གྱི་སེམས་དང་
ལྡན་པའི་གང་ཟག་གི་ཐོས་པ་དང་། བསམ་པ་དང་། སྒོམ་པས་
རྟོགས་པ་ཡང་དཔེར་ན་གློ་རྡོལ་བའི་བུམ་པའི་ཆུ་རྣམས་ནང་དུ་མི་
གནས་པར་འཛག་ནས་འགྲོ་བ་བཞིན་དུ་དྲན་པ་ལ་ནི། དེ་རྣམས་
མི་གནས་པར་བརྗེད་ནས་འགྲོ་བས། ཤེས་རབ་འཕེལ་བའི་སྐབས་
མེད་དོ། ། གསུམ་པ་ཚུལ་ཁྲིམས་ཆུད་ཟོས་སུ་འགྱུར་བའི་ཉེས་པ་ནི།
མོང་དུ་ཐོས་པ་དང་ལྡན་པ་དང༌། མི་ཕྱེད་པའི་དད་པ་ཅན་དང་ནི།
བརྩོན་པ་ལྷུར་ལེན་ཅན་དུ་མ་ཡང་། ཤེས་བཞིན་མེད་པའི་སྐྱོན་
ཆགས་པས་ཏེ་སྐྱོན་ཆགས་ན་རྒྱུད་ལྟུང་བའི་རྙོག་པ་དང་བཅས་ཏེ་
ཚུལ་ཁྲིམས་དག་པར་མི་འགྱུར་རོ། ། བཞི་པ་དགེ་རྩ་འཇིག་པར་
འགྱུར་བའི་ཉེས་པ་ནི། ཤེས་བཞིན་མེད་པའི་ཆོམ་རྐུན་དག་ནི་དྲུན་
པ་ཉམས་པའི་རྗེས་སུ་འབྲང་བས་ཉམས་མེད་དུ་མ་བསྲུངས་ན་བསོད་
ནམས་ཀྱི་ཚོགས་དག་ནི་མང་པོ་ཉེ་བར་བསགས་སུ་ཟིན་ཀྱང་། དེ་
དག་རྐུན་པོས་ཕྲོགས་པ་བཞིན་ཟད་པར་བྱས་ནས་ངན་འགྲོར་འགྲོ་
བར་འགྱུར་རོ། ། དེའི་ཕྱིར་དྲན་པ་ཅིས་ཀྱང་བསྲུང་དགོས་ཏེ། །
59



ཉོན་མོངས་པའི་ཆོམ་རྐུན་གྱི་ཚོགས་འདི་ནི་ཐར་འདོད་ལ་གླགས་
སྐབས་ཚོལ་བར་བྱེད་པ་སྟེ། གླགས་རྙེད་པར་གྱུར་ན་དེ་ནས་དགེ་
བའི་ནོར་འཕྲོག་ཅིང་། བདེ་འགྲོའི་སྲོག་ཀྱང་འཇོམས་པར་བྱེད་
པས་སོ། །གསུམ་པ་དྲན་ཤེས་ཇི་ལྟར་བསྟེན་ཚུལ་ལ་བཞི་སྟེ། དང༌
པོར་ཤེས་བཞིན་བསྲུང་བའི་ཐབས་སུ་དྲན་པ་བསྲུང་བ་ནི། དེ་བས་
ན་དྲན་པ་ཡིད་ཀྱི་ཁྱིམ་དུ་བཅུག་སྟེ་དེའི་མཁར་སྒོ་ནས་གུད་དུ་ནམ་
ཡང་མི་གཏོང་བར་ནང་དུ་གཟུང་ངོ༌། ། འདི་ལྟར་ན་ཤེས་བཞིན་
གྱིས་དྲན་པ་བསྲུང་བར་འགྲོ་ལ་དྲན་པས་ཞེས་དེས་སེམས་བསྲུང་བ་
ལ་སྦྱར་ནས་ཀྱང་བཤད་དུ་རུང་བས་གུ་དོག་པོ་བྱ་མི་དགོས་སོ། །
གལ་ཏེ་ཡིད་ཀྱི་སྒོ་ནས་ཕྱིར་སོང་ནའ ང་དེའི་འབྲས་བུ་ངན་སོང་གི་
གནོད་པ་དག་འོང་བ་དྲན་པར་བྱས་ཏེ་སླར་ནང་དུ་ཉེ་བར་གཞག་གོ།
གཉིས་པ་དྲན་པ་སྐྱེ་བའི་རྒྱུ་ནི། བླ་མ་དང་ནི་འགྲོགས་པ་ལས་དང༌།
མཁན་པོས་རྗེས་སུ་བསྟན་པ་ལས་དང་། ངན་སོང་གི་འཇིགས་པས་
སྐྲག་པ་ལས་ཏེ། དེ་ལྟའི་སྐལ་བ་དང་ལྡན་ཞིང༌། ཆོས་ལ་གུས་
པར་བྱེད་པའི་སྐྱེས་བུ་ལ་དྲན་པ་བདེ་བླག་ཉིད་དུ་སྐྱེ་བར་འགྱུར་རོ།
གཞན་ཡང་འདི་སྙམ་དུ་རྫོགས་པའི་སངས་རྒྱས་དང་བྱང་ཆུབ་སེམས་
དཔའ་དག་ནི་དུས་ཀུན་ཏུ་ཆགས་ཐོགས་མེད་པར་གཟིགས་པ་དང་
60



ལྡན་ཞིང༌། དེ་དག་ཐམས་ཅད་ཀྱི་སྤྱན་སྔ་ན་རྟག་པར་བདག་ནི་
མངོན་སུམ་དུ་གནས་སོ་ཞེས། དེ་ལྟར་བསམས་ནས་ངོ་ཚ་དང་
འཇིགས་དང་བཅས་པའི་སེམས་ཀྱིས་དྲན་པ་བརྟན་པོ་དུས་རྟག་ཏུ་ཉེ་
བར་གཞག་གོ ། ཞེས་ཏེ། འདིས་ནི་དྲན་པ་སྐྱེ་བའི་རྒྱུ་དང་སྲུང་
བའི་ཐབས་གཉིས་ཀ་བསྟན་ནོ། ། འགྱུར་འགའ་ཞིག་ཏུ་གུས་དང་
འཇིཌ་ལྡན་དེ་བཞིན་མནོས་ཞེས་བྱུང་ངོ༌། ། དྲན་པ་ཉེ་བར་གཞག་
པ་དེས་ནི་སངས་རྒྱས་རྗེས་སུ་དྲན་པའང་གང་ཟག་དེ་ལ་ཡང་དང་
ཡང་དུ་འབྱུང་ངོ༌། ། གསུམ་པ་ཤེས་བཞིན་སྲུང་བའི་མན་ངག་ནི།
གང་གི་ཚེ་དྲན་པ་ནང་དུ་གཞག་སྟེ་ཡིད་ཀྱི་སྒོ་ནས་ཕྱིར་ཐོན་དུ་མི་
འཇུག་པར་བསྲུང་བའི་དོན་དུ་སེམས་རྩེ་གཅིག་ཏུ་གནས་པར་གྱུར་པ་
དེའི་ཚེ་ཤེས་བཞིན་ངང་གིས་འོང་བར་འགྱུར་ཞིང་། སྔར་སོང་བ་
དག་ཀྱང་ཕྱིར་འོང་བར་འགྱུར་བས། འདི་ནི་དྲན་ཤེས་ཟུང་འབྲེལ་
དུ་སྐྱོང་ཚུལ་གནད་ཆེ་བ་ཞིག་གོ ། བཞི་པ་དྲན་ཤེས་བསྟེན་པའི་
ཡུལ་ལ་གསུམ། ཉེས་སྤྱོད་སྡོམ་པའི་ཚུལ་ཁྲིམས་ལ་དྲན་ཤེས་བསྟེན་
པ་དང༌། དགེ་བ་ཆོས་སྡུད་ཀྱི་ཚུལ་ཁྲིམས་ལ་དྲན་ཤེས་བསྟེན་པ་
དང༌། སེམས་ཅན་དོན་བྱེད་ཀྱི་ཚུལ་ཁྲིམས་ལ་དྲན་ཤེས་བསྟེན་པའོ།
དང་པོ་ནི། ལུས་ཀྱི་བྱ་བ་གང་ལ་འཇུག་རན་པ་ན་རེ་ཞིག་དང་པོར་
61



སེམས་ལ་བརྟགས་ཏེ་བྱེད་འདོད་ཀྱི་བསམ་ པ་ཉོན་མོངས་ཅན་དུ་
འདུག་ན་འདི་འདྲའི་སེམས་འདི་ནི་སྐྱོན་དང་བཅས་པ་ཡིན་ནོ། །
ཞེས་ཤེས་པར་བྱས་ནས་དེའི་ཚེ་བདག་གིས་བྱ་བ་དེ་མི་བྱེད་པར་ཤིང་
བཞིན་དུ་ཟུངས་ཐུབ་པར་ནི་གནས་པར་བྱ་ལ། བྱེ་བྲག་ལམ་དུ་
ཞུགས་པ་སོགས་ཀྱི་ཚེ་ན་ལུས་དང་འབྲེལ་བའི་བསླབ་བྱ་རྣམས་སེམས་
ལ་བསྡོགས་ཏེ་དོན་མེད་པར་གཡེང་བར་རམ་གཡེང་བག་ཏུ་བལྟ་བ་
ནི་ནམ་ཡང་བདག་གིས་མི་བྱ་སྟེ། བསླབ་བྱ་རྣམས་ངེས་པར་སེམས་
པས་རྟག་ཏུ་ནི་མིག་ནི་ཕབ་སྟེ་གཉའ་ཤིང་གང་ཙམ་དུ་བལྟ་བར་བྱའོ།
དེས་ཧ་ཅང་དུབ་པར་གྱུར་ན་བལྟ་བ་ངལ་བསོ་བའི་ཆེད་དུ་ནི་དྲན་པ་
མངོན་དུ་བཞག་སྟེ་རེས་འགའ་ཕྱོགས་ཕྱོགས་སུ་བལྟ་བར་བྱ་ཞིང་དེའི་
ཚེ་འགའ་ཞིག་མིག་ལམ་དུ་སྣང་བར་གྱུར་ན་བདག་དང་ཕྲད་པའི་
ཕྱིར་དུ་འོང་བ་ཡིན་མིན་བལྟས་ནས་ཡིན་ན་འོང་བ་ལེགས་སོ་ཞེས་
བརྗོད་པར་བྱའོ། །ལམ་སོགས་སུ་འཇིགས་པ་ཡོད་མེད་བརྟག་པའི་
ཕྱིར་ནི་ཡང་དང་ཡང་དུ་ཕྱོགས་བཞིར་བལྟ་ཞིང་། དེའང་ཙབ་ཙུབ་
མ་ཡིན་པར་ངལ་བསོས་ནས་དལ་བུས་དང་རྒྱབ་ཏུ་ལྟ་དགོས་ཚེ་སྐེ་
ཀྱོག་ནས་མ་ཡིན་པར་ལུས་ཀྱི་ཁ་ནི་ཕྱིར་བལྟས་ནས་རྒྱབ་ཀྱི་ཕྱོགས་
སུའང་བལྟ་བར་བྱ་ལ། མདོར་ན། མདུན་དང་རྒྱབ་ཏུ་བརྟགས་
62



པར་བྱས་ནས་ལུས་ཀྱིས་འགྲོ་བའམ་ཡང་ན་འོང་བའི་བྱ་བ་བྱ་སྟེ།
དེ་ལྟར་གནས་སྐབས་ཐམས་ཅད་དུ་དགོས་པ་གང་གི་ཕྱིར་འགྲོ་བ་
དང་འོང་བ་སོགས་ལ་ཤེས་བཞིན་མ་ཉམས་པར་བྱས་ནས་ལུས་ཀྱི་
སྤྱོད་ལམ་སྤྱད་པར་བྱའོ། ། ལུས་ གནས་པའི་ཚེ་ཇི་ལྟར་བྱ་བ་ནི།
འགྲོ་འོང་མ་ཟད་ལུས་ཀྱིས་འདི་ལྟར་གནས་པར་བྱའོ། །ཞེས་སྡོད་
པའི་ཚེ་ཡང་། དེའི་བསླབ་པར་བྱ་བ་རྣམས་ཀྱང་ཐོག་མར་བློ་ལ་
བསྡོགས་ནས་དེ་ནས་ནི་སྐབས་སྐབས་སུ་ལུས་འདི་ཇི་ལྟ་བུར་གནས་
པ་ཡིན་ཞེས་ཤེས་བཞིན་གྱིས་རྟོག་ཅིང་བལྟ་བར་བྱའོ། ། ཡིད་ཀྱི་བྱ་
བ་ལ་དྲན་པ་ཉེ་བར་འཇོག་ཚུལ་ནི། འདི་ལྟར་སེམས་ཀྱི་གླང་ཆེན་
མྱོས་པ་ནི་ཡན་པོར་མི་གཏོང་བར་ཆོས་ལ་སེམས་པའི་ཀ་ཆེན་ལ་ཇི་
ལྟར་བཏགས་པ་ལོག་པར་མི་འཆོར་བར་དེ་ལྟར་གནས་སམ་མི་གནས་
འབད་པ་ཀུན་གྱིས་བརྟག་སྟེ། དེ་ཡང་ཅི་ནས་ཀྱང་ཏིང་འཛིན་ལ་
བརྩོན་པ་ནི་དྲན་པས་སྐུད་ཅིག་གཅིག་ཀྱང་དེ་ལས་གཞན་དུ་མི་
འཆོར་བར་བྱས་ནས་ཤེས་བཞིན་གྱིས་བདག་གི་ཡིད་འདི་ལེགས་ཉེས་
གར་སྤྱོད་ཅེས་དེ་ལྟར་ཡིད་ལ་ཡང་དང་ཡང་དུ་སོ་སོར་བརྟགས་ནས་
འཇུག་ལྡོག་བྱའོ། །དམིགས་བསལ་ནི། འཇིགས་པ་ཆེན་པོ་དང་།
ཆོས་ཀྱི་དགའ་སྟོན་སོགས་དང་འབྲེལ་བར་གྱུར་པ་ན་གལ་ཏེ་དེ་ཙམ་
63



མི་ནུས་ན་དེའི་ཚེ་ཅུང་ཟད་ཅི་བདེར་བྱ་བར་གནང་སྟེ། འདི་ལྟར་
སྦྱིན་པའི་ཉམས་ལེན་གྱི་དུས་དག་ཏུ་བཅས་རྐྱང་གི་ཚུལ་ཁྲིམས་འགའ་
ཞིག་དུས་དྲན་བསྟེན་ཏེ། བཏང་སྙོམས་སུ་གཞག་པར་གསུངས་པ་
ལྟ་བུའོ། །ལམ་གྱི་གོ་རིམ་ངེས་པས་འོག་མ་མ་སྐྱེས་བར་དུ་གོང་མར་
མི་འཇུག་གོ་ཞེས་སྟོན་པ་ནི། ། འོག་མ་སྤེལ་བའི་བྱ་བ་གང་ཞིག་ཆེད་
དུ་བསམས་ཏེ་བྱ་བར་བརྩམས་པ་དེ་མ་གྲུབ་བར་དུ་དེ་ལས་གཞན་དུ་
མི་བསམ་སྟེ། བྱ་བ་སྔ་མ་དེར་གཏད་པའི་བསམ་པ་ཡིས་དེ་ཉིད་རེ་
ཞིག་མཐར་སྐྱེལ་ལ་དེ་ནས་གཞན་བསྒྲུབ་པར་བྱ་སྟེ། དེ་ལྟ་ན་སྟེ་དེ་ལྟར་
བྱས་ན་ནི་བྱ་བ་སྔ་ཕྱི་ཀུན་ལེགས་པར་ཚར་ཕྱིན་པར་བྱས་པར་འགྱུར་
གྱི༑ དེ་ལས་གཞན་དུ་ན་གཉི་ག་འགྲུབ་པར་མི་འགྱུར་རོ། །དེར་མ་
ཟད་ཤེས་བཞིན་མ་ཡིན་པའི་ཉེ་བའི་ཉོན་མོངས་པ་ཡང་བྱ་བ་མཐར་
གྱིས་བརྩམས་པ་དེ་ལྟ་ན་ནི་འཕེལ་བར་མི་འགྱུར་བས་གནད་དུ་་་་
ཆེའོ། །བསླབ་ པ་ དང་ མི་མཐུན་ པའི་བྱ་བ་རྣམས་ དགག་ པ་ནི།
བྲེ་མོའི་གཏམ་ནི་སྣ་ཚོགས་པ་དང་། ངོ་མཚར་བའི་ལྟད་མོའི་རྣམ་
གྲངས་མང་པོ་ཀུན་ལ་ནམ་ཡང་འཇུག་པར་མི་བྱ་ཞིང༌། བརྒྱ་ལ་ངོ་
སྲུང་བ་སོགས་ཀྱི་དོན་དུ་འཇུག་དགོས་པར་གྱུར་པ་ནའང་དེ་དག་ལ་
ཆགས་པ་སྤང་བར་བྱའོ། །དོན་མེད་པའི་བྱ་བ་རྣམས་ཀྱང་སྤང་སྟེ།
64



དོན་མེད་དུ་ས་བརྐོ་བ་དང་། རྩྭ་གཅོད་པ་དང་། ས་རིས་འདྲི་བ་སོགས་
བྱེད་པར་གྱུར་ན། ། བདེ་གཤེགས་ཀྱི་བསླབ་པ་དྲན་པར་བྱས་ནས་དེ་
ལས་འདས་པའི་ཉེས་པས་སྐྲག་པས་དེའི་མོད་ལ་དོར་བར་བྱའོ། །བྱ་
བ་གང་ཡང་ཀུན་སློང་ལ་བརྟགས་ནས་འཇུག་ལྡོག་བྱ་བར་སྟོན་པ་ནི།
གང་གི་ཚེ་ལུས་བསྐྱོད་པར་འདོད་པར་གྱུར་ཏམ། ངག་སྨྲ་བར་
འདོད་པར་གྱུར་ན་ཡང་། དང་པོར་རང་གི་སེམས་ལ་བརྟགས་ནས།།
དེ་ཉོན་མོངས་ཅན་དུ་འདུག་ན་ནི་བྱ་བ་དེ་འཇོག་དགོས་ལ། དེ་
མིན་ན་སྤྱད་འོས་ཏེ། ཚུལ་དེ་ལྟ་བུའི་སྒོ་ནས་སེམས་དཔའ་བློ་་་་
བརྟན་པས་གང་རིགས་པར་ལྡན་པའི་བྱ་བ་དེ་བྱ་ལ། མི་རིགས་
པའི་བྱ་བ་གང་ཡིན་སྤང་བར་བྱའོ། །དེའི་ཚུལ་རྒྱས་པར་བཤད་པ་ནི།
སྔར་ལྟར་སེམས་ལ་བརྟགས་པ་ན་གང་གི་ཚེ་རང་གི་ཡིད་ཆགས་པ་
དང་ཁྲོ་བར་འདོད་པ་དེའི་ཚེ་དེ་དག་གིས་ཀུན་ནས་བསླངས་ཏེ་ལུས་
བསྐྱོད་པ་སོགས་ལས་སུ་མི་བྱ། །ངག་སྨྲ་བར་མི་བྱ་བར་ཚུགས་ཐུབ་
པ་ཤིང་བཞིན་དུ་ནི་གནས་པར་བྱའོ། །དེ་བཞིན་དུ་ལུས་རྩེ་རྒོད་པ་
དང་། ངག་ག་ཞར་འུར་བ་དང་བཅས་པའམ། གལ་ཏེ་ཡོན་ཏན་
གྱིས་ ང་ རྒྱ ལ་ བའམ། ལང་ ཚོས་ རྒྱ གས་ པ་ དང་ ལྡན་ པ འམ།
གཞན་གྱི་མཚང་འབྲུ་བའི་བསམ་པ་དང་། གལ་ཏེ་གཡོས་སྐྱོར་



འབྱིན་པ་དང༌། སྒྱུས་སླུ་བར་སེམས་སམ། །ཡང་ན་གང་ཚེ་བདག་
བསྟོད་ལྷུར་ལེན་པའམ། གཞན་ལ་སྨོད་པ་ ལྷུར་ལེན་པ་ ཉིད་དང་ནི།
གཤེ་ བ་དང༌ བཅས་ པར་གྱུར་པའམ་ འགྱེད་ པ་སྟེ་འཐབ་པ་དང་
བཅས་ པར་ གྱུར་པ་དེའི་ཚེ་ བྱ་བ་དེ་དང་དེ་མི་བྱ་བར་ཤིང་བཞིན་
དུ་ གནས་པར་བྱའོ། ། དེར་མ་ཟད་ རྙེད་ པ་ དང༌། བཀུར་སྟི་
དང་། གྲགས་ པ་ འདོད་ པར་གྱུར་པའམ། གཡོག་འཁོར་དོན་
དུ་གཉེར་ བར་ འདོད་པ འམ། བདག་གི་སེམས་སུ་གཞན་གྱིས་
རིམ་གྲོ་སྟེ་བཀུ་མཉེད་སོགས་འདོད་པར་གྱུར་པ་ནའང་དེའི་ཚེ་མི་
གཡོ་བར་ཤིང་བཞིན་དུ་གནས་པར་བྱ་ཞིང་། གཞན་དོན་ཡལ་བར་
འདོར་བ་དང་རང་དོན་གཉེར་བར་འདོད་པ་དང་དེ་དག་གིས་ཀུན་
ནས་བསླངས་ཏེ་སྨྲ་བར་འདོད་པའི་སེམས་བྱུང་ནའང་སེམས་དེས་ནི་
བསླང་བ་ལྟར་ངག་སྨྲ་བ་སོགས་མི་བྱ་བར་དེ་ཚེ་ཤིང་བཞིན་དུ་གནས་
པར་བྱའོ། །གཞན་གྱིས་གནོད་པ་མི་བཟོད་པ་དང༌། བྱེད་མི་མོས་
པའི་ལེ་ལོ་དང༌། ཆོས་ཀྱི་དཀའ་སྤྱད་ལ་འཇིགས་པ་དང༌། དེ་
བཞིན་དུ་ཕོད་ཆེས་པའི་སྤྱི་བརྟོལ་དང༌། འབྲེལ་མེད་མུ་ཅོར་སྨྲ་བ་
དང་། རང་གི་ཕྱོགས་ལ་ཞེན་པའི་སེམས་བྱུང་བ་ན། དེས་ནི་མི་
གཡོ་བར་དེ་ཚེ་ཤིང་བཞིན་དུ་གནས་པར་བྱའོ། ། དོན་བསྡུ་བ་ནི།
66



དེ་ལྟར་དོན་ལོག་ཀུན་ནས་ཉོན་མོངས་ཕྱོགས་ལ་བརྩོན་པ་དང་།
དོན་མེད་ས་རིས་འབྲི་བ་སོགས་ལ་བརྩོན་པའི་ཀུན་སློང་གི་ཡིད་གང་
དུ་འདུག་ཅེས་བརྟགས་ནས་དེའི་ཚེ་ཉོན་མོངས་ལ་མི་ཞུམ་པའི་དཔའ་
བོས་གཉེན་པོ་བསྟེན་པ་ཡིས་སེམས་དེ་ནི་དོན་མེད་དང་དོན་ལོག་གི་
ཕྱོགས་སུ་མི་གཏོང་བར་དྲན་པ་བརྟན་པོར་གཟུང་བར་བྱའོ། །འོ་ན་
དོན་ལྡན་ལ་ཇི་ལྟར་འཇུག་པར་བྱ་ཞེ་ན། བསླབ་བྱ་རྣམས་ཤིན་ཏུ་
ངེས་པར་བྱེད་པ་དང་། དེར་རབ་ཏུ་དད་པ་དང༌། དེ་བརྟན་
པར་བྱེད་པ་དང་། གཞན་ལ་གུས་པ་དང་། ཞེ་ས་དང་བཅས་པ་
དང་། ངོ་ཚ་ཤེས་པ་དང་། སྡིག་པའི་ཉེས་དམིགས་ཀྱིས་འཇིགས་
པ་དང་བཅས་པ་དང་།་རྒྱུད་ཞི་ཞིང་གཞན་དགའ་བར་བྱེད་པ་ལ་
བརྩོན་པ་དང་། ཕན་ཚུན་ལྟ་བ་མི་མཐུན་པའི་བྱིས་པའི་འདོད་པ་
མི་འདྲ་བ་རྣམས་ཀྱིས་མི་སྐྱོ་ཞིང་། དེ་དག་གིས་གནོད་པ་བྱེད་
ནའང་མི་ཁྲོ་བར་མ་ཟད། ད་དུང་ཉོན་མོངས་སྐྱེས་པས་འདི་དག་
གི་གནོད་སེམས་འདི་རང་དབང་མེད་པར་བྱུང་ངོ་སྙམ་དུ་སྙིང་བརྩེར་
ལྡན་པར་བྱེད་པ་དང་། མདོར་ན་ཁ་ན་མ་ཐོ་བ་མེད་པའི་བྱ་འོས་ཀྱི་
དངོས་པོ་ལ་ཆེད་དུ་བྱ་བ་བདག་དང་སེམས་ཅན་གྱི་དབང་དུ་བྱས་
ནས་འཇུག་པར་བྱ་ཞིང་། དེའི་ཚེ་ཡང་སྤྲུལ་པ་བཞིན་དུ་ང་བདག་



མེད་པར་ཤེས་པ་བྱས་ནས་ཡིད་འདི་ཐབས་ཤེས་ཟུང་འབྲེལ་གྱི་ལམ་
དུ་རྟག་ཏུ་བརྟན་པོར་གཟུང་བར་བྱའོ། །དེ་ལྟར་སྡིག་སྤོང་དགེ་བ་ལ་
འཇུག་པའི་བོགས་འདོན་དུ་དལ་འབྱོར་དོན་ཆེ་རྙེད་དཀའ་ཡང་་
བསམ་པར་བྱ་སྟེ། འདི་ལྟར་དུས་རིང་ཞིག་ལོན་ནས་གདོད་དལ་
བའི་རྟེན་མཆོག་ཐོབ་པ་ཡང་དང་ཡང་དུ་བསམས་ནས་དོན་ཡོད་པར་
བྱ་བའི་ཕྱིར། སྔར་གྱི་སེམས་དེ་ལྟ་བུ་རི་རབ་ལྟར་རབ་ཏུ་མི་གཡོ་
བར་གཟུང་བར་བྱའོ། །གཉིས་པ་དགེ་བ་ཆོས་སྡུད་ཀྱི་ཚུལ་ཁྲིམས་ལ་
བསླབ་པ་ལ་གཉིས་ཏེ། མི་མཐུན་ཕྱོགས་ལུས་ལ་ཆགས་པ་འགོག་པ་
དང༌། ་མཐུན་ ཕྱོགས་ ལ་ མཁས་ པར་བྱེད་ཚུལ་ལོ། ། དང་པོ་ནི།
ནམ་ཞིག་བྱ་རྒོད་ཤ་ལ་ཆགས་པ་ཡིས་རྒྱུ་ལྟོ་སོགས་ཕྲལ་ནས་ཕྱོགས་
ཕན་ཚུན་ཀུན་ཏུ་བཤལ་ཁྲིད་བྱས་ཀྱང་ཡིད་ཁྱོད་མི་དགར་བར་མི་
བྱེད་ན། ད་ལྟ་ཅིའི་ཕྱིར་ལུས་འདིའི་ཁ་ཏ་སྟེ་ ཕྱོགས་ཞེན་བྱེད།
ལུས་འདི་ནམ་ཞིག་དབང་མེད་དུ་འདོར་དགོས་ན་ད་ལྟ་བདག་གིར་
བཟུང་བར་བྱས་ནས་ཡིད་ཁྱོད་ཅིའི་ཕྱིར་སྲུང་བར་བྱེད། ཡིད་ཁྱོད་
དང་ལུས་འདི་གཉིས་ངོ་བོ་སོ་སོ་ཡིན་ན་ལུས་དེས་ཀོ་ཁྱོད་ལ་ཅི་ཞིག་བྱ།
གལ་ཏེ་བདག་དང་ཐ་དད་ཀྱང་བདག་ལ་གཟུགས་ཅན་གྱི་རྟེན་ཞིག་
དགོས་པས་དེའི་དོན་དུ་བཟུང་ངོ་ཞེ་ན། རྨོངས་པའི་ཡིད་ཁྱོད་ཅིའི་



ཕྱིར་རང་གི་རྟེན་དུ་ཤིང་གཟུགས་གཙང་མ་ཞིག་གཟུང་བར་མི་བྱེད་
པར་མི་གཙང་བའི་ཚོགས་ཀྱི་འཁྲུལ་འཁོར་འདི་ལྟ་བུའི་རུལ་བ་བཟུང་
ནས་བསྲུངས་ཏེ་ཅི་ཞིག་རུང་སྟེ་ཅིར་ཡང་མི་རུང་ངོ༌། ། མི་གཙང་བར་
ཅིས་མངོན་ཞེ་ན། ལུས་འདི་ལ་ཆར་ཕྱེ་ནས་བརྟགས་ན་གཙང་བའི་
སྙིང་པོ་ཅུང་ཟད་ཀྱང་མེད་དེ། འདི་ལྟར་ཐོག་མར་པགས་པའི་རིམ་
པ་འདི་རང་གི་བློ་ཡིས་ཤ་ལས་ཐ་དད་དུ་ཕྱེ་ལ། ཤུ་ཡང་རུས་པའི་དྲ་
བ་ལས་ཤེས་རབ་ཀྱི་མཚོན་གྱིས་གུད་དུ་སྟེ་ཐ་དད་དུ་ཕྱེ་ཞིང་། རུས་
པ་རྣམས་ཀྱང་ཐ་དད་དུ་དབྱེ་བར་བྱས་ནས་རྐང་ལ་ཐུག་གི་བར་དུ་
བལྟ་བར་བྱ་ཞིང་། དེ་ནས་ལུས་ཀྱི་ཆ་འདི་ལ་གཙང་བའི་སྙིང་པོ་ཅི་
ཞིག་ཡོད་ཅེས་བདག་ཉིད་ཀྱིས་ནི་བརྟག་པར་གྱིས་ལ། དེ་ལྟར་
འབད་དེ་བཙལ་ཀྱང་ལུས་དེར་ཁྱོད་ཀྱིས་གཙང་བའི་སྙིང་པོ་མ་མཐོང་
ན༑ ད་དུང་ཅིའི་ཕྱིར་ཆགས་པའི་ཚུལ་གྱིས་ཁྱོད་ནི་ལུས་འདི་སྲུང་
བར་བྱེད་དེ་དོན་མེད་དོ། ། གལ་ཏེ་སྙིང་པོ་མེད་ཀྱང་རེ་ཞིག་ལོངས་
སྤྱོད་ཀྱི་ཕྱིར་བཟུང་ངོ་ཞེ་ན། ཁྱོད་ཀྱིས་ཤ་མི་གཙང་བ་བཟར་མི་
རུང་ཞིང་། ཁྲག་ཀྱང་བཏུང་དུ་མི་རུང་ལ། རྒྱུ་ལྟོའང་གཞིབ་ཏུ་མི་
རུང་ན་ལུས་ཀྱིས་ཁྱོད་ལ་ཅི་ཞིག་བྱ་སྟེ། ཉིས་ན་ཝ་དང་བྱ་རྒོད་
སོགས་ཀྱི་ཟས་ཀྱི་དོན་དུ་འདི་སྲུང་རིགས་སོ། ། ཞེས་ཏེ། བསྙིང་
69



ཚིག་གོ ། འོ་ན་ལུས་འདི་གང་ གི་དོན་དུ་བཟུང་བར་བྱ་ཞེ་ན།
ཆོས་ཀྱི་དོན་དུ་སྟེ། དཔེར་ན་རྒྱ་མཚོར་ཤི་བའི་རོ་ནི་ཕ་རོལ་བགྲོད་
པའི་ཐབས་ཙམ་དུ་གནས་སྐབས་བསྟེན་བྱ་ཡིན་པ་ལྟར། དལ་་་
འབྱོར་ཚང་བའི་མི་འོ་ཅོག་གི་ལུས་འདི་ནི་ཇི་སྲིད་དབང་བྱར་ཡོད་པ་
དེ་སྲིད་དགེ་བར་བཀོལ་བ་བྱ་བ་ཉིད་ཙམ་དུ་བསྲུང་བར་ཟད་ཀྱི།
གཞན་གྱི་ཕྱིར་མིན་ཏེ། འདི་ལྟར་དོན་མེད་དུ་ཁྱོད་ཀྱིས་འབད་པས་
འདི་བསྲུངས་ཀྱང་ནི་ནམ་ཞིག་འཆི་བདག་བརྩེ་བ་མེད་པ་ཡིས་ཕྲོགས་
ཏེ་བྱ་དང་ཁྱིར་བྱིན་ན་དེའི་ཚེ་ཁྱོད་ཀྱིས་ཅི་ཞིག་བྱར་ཡོད་དེ་ཅི་ཡང་
བྱར་མེད་པའི་ཕྱིར་རོ། །གལ་ཏེ་དགེ་བར་བཀོལ་དུ་མི་བཏུབ་ན་འདི་
གསོ་བར་དོན་མེད་དེ། དཔེར་ན་བྲན་གཡོག་བཀོལ་དུ་མི་བཏུབ་པ་
སྟེ་མི་རུང་བ་ལའང་རྗེ་བོས་གོས་ལ་སོགས་པ་མི་སྦྱིན་ན་ལུས་འདི་ཟས་
ཀྱིས་བསྙད་ཀྱང་བཀོལ་སར་མི་འགྲོ་བར་གཞན་དུ་འགྲོ་ན་ཁྱོད་ཀོ་ཅི་
སྟེ་ཤ་ཐང་ཆད་ཆད་དུ་གསོ་སྟེ་གསོ་བར་མི་བྱའོ། །དེས་ན་ལུས་འདི་
ལ་ཟས་གོས་ཀྱི་གླ་རྔན་བྱིན་ནས་ནི་ད་ནི་རང་གཞན་ལ་ཕན་པའི་དོན་
བྱེད་དུ་ཆུག་ལ། གཞན་དུ་ཕན་པ་མེད་པར་འདི་ལ་ནི་ཐམས་ཅད་
སྦྱིན་པར་མི་བྱའོ། །དེས་ན་གྲུ་ནི་ཆུ་ལ་འགྲོ་བ་དང་འོང་བའི་དགོས་
པ་བསྒྲུབ་པའི་རྟེན་ཙམ་དུ་གཟུང་བ་ལྟར། ལུས་ལའང་གྲུ་ལྟ་བུའི་
70



བློ་བཞག་པར་བྱ་སྟེ། འདི་ལྟར་གཞན་སེམས་ཅན་རྣམས་འཁོར་བ་
ལས་བསྒྲལ་བ་སོགས་ཀྱི་དོན་བསྒྲུབ་པའི་ཕྱིར་དུ། ཀུན་གྱི་རེ་བ་
སྐོང་བའི་ཡིད་བཞིན་གྱི་ནི་ལུས་སུ་བསྒྱུར་ཅེས་པ་སྟེ། དམན་པའི་
ལུས་འདིས་རང་གཞན་ལ་ཕན་པའི་དོན་རྒྱ་ཆེན་པོ་སྒྲུབས་ཤིག་ཅེས་
པའོ། །གཉིས་པ་མཐུན་ཕྱོགས་ལ་མཁས་པར་བྱེད་ཚུལ་ནི། དེ་
ལྟར་ལུས་སེམས་ལ་རང་དབང་ཡོད་པར་གྱིས་ཏེ་དུས་རྟག་ཏུ་འཛུམ་
པའི་བཞིན་དུ་གྱིས་ལ་ཁྲོ་གཉེར་དང་ངོ་ཟུམ་ཡོངས་སུ་ཐོང་སྟེ་འགྲོ་
བའི་གཉེན་བཤེས་ལྟ་བུ་དང་གསོང་པོར་ཏེ་དྲང་པོར་སྨྲ་བར་གྱིས།
ཁྲི་ལ་སོགས་པའི་ཡོ་བྱད་རྣམས་ཀྱང་མ་བརྟགས་པར་བབ་ཅོལ་དུ་སྒྲ་
དང་བཅས་པར་མི་དོར་རོ། །སྒོ་འབྱེད་པའི་ཚེ་ཡང་དྲག་ཏུ་མི་དབྱེ་སྟེ།
རྟག་ཏུ་གཅོམ་བསྐྱུང་ཞིང་དགའ་བར་འགྱུར་བའི་སྤྱོད་ལམ་བྱ་སྟེ།
དཔེ་ན་ཆུ་སྐྱར་དང་བྱི་ལ་དང་ཆོམ་རྐུན་པ་དག་སྒྲ་མེད་པར་འཇབ་
ཅིང་འགྲོ་བ་ཡིས་མངོན་པར་འདོད་པའི་དོན་སྒྲུབ་པ་དང་འདྲ་བར་
རྒྱལ་སྲས་ཐུབ་པས་ཀྱང་རྟག་ཏུ་དེ་བཞིན་དུ་སྒྲ་མེད་པ་མངོན་ཆུང་གི་
སྒོ་ནས་སྤྱད་པར་བྱའོ། །རང་གིས་གཞན་ལ་ཆོས་སྒྲུབས་ཤིག་ཅེས་པ་
ལྟ་བུའི་གཞེན་བསྐུལ་ཏེ་གྲོས་འདེབས་པ་ལ་མཁས་པར་བྱ་ཞིང་།
ཕར་མ་བཅོལ་ཡང་ཚུར་ཕན་པར་བྱེད་པའི་ངག་སྨྲ་བ་བྱུང་ན་གུས་
71



པས་སྤྱི་བོར་བླང་བར་གྱིས་ཏེ། རྟག་ཏུ་ང་རྒྱལ་མེད་པར་ཀུན་གྱི་
སློབ་མར་གྱུར་པ་ལྟ་བུ་གྱིས་ཤིག ཕྲག་དོག་སྤངས་ཏེ་ཆོས་ལེགས་
པར་སྨྲས་པ་ཐམས་ཅད་ལ་དགེ་བར་གསུངས་སོ་ཞེས་བརྗོད་པར་བྱ་
ཞིང་། དཀོན་མཆོག་མཆོད་པ་སོགས་བསོད་ནམས་བྱེད་པར་་་་
མཐོང་བར་གྱུར་ན་བྱེད་མཁན་དེ་བསྟོད་པས་ལེགས་པར་དགའ་བ་
བསྐྱེད་པར་བྱའོ། ། གཞན་ སུའི་ཡང་ཡོན་ཏན་བརྗོད་དགོས་ཤིང་།
འོན་ཏེ་འགའ་དང་འགའི་ཡོན་ཏན་མངོན་དུ་བརྗོད་པར་མི་བདེ་ན་
ལྐོག་ན་དེ་དང་དེའི་ཡོན་ཏན་བརྗོད་པར་བྱ་ཞིང་། གཞན་དག་
གཞན་གང་དང་གང་གི་ཡོན་ཏན་བརྗོད་ན་དེ་དེ་བཞིན་ནོ་ཞེས་རྗེས་
སུ་བཟླས་ཏེ་བརྗོད་པར་བྱའོ། །གལ་ཏེ་གཞན་གྱིས་རང་གི་ཡོན་ཏན་
བརྗོད་ན་རྗོད་པ་པོ་དེ་ཡོན་ཏན་ཤེས་པའི་མཁས་པར་རིག་པར་བྱའི་
ང་རྒྱལ་དང་རློམ་སེམས་མི་འབྱུང་བར་བྱའོ། ། མདོར་ན་བྱང་སེམས་
ཀྱི་རྩོམ་པ་ཐམས་ཅད་གཞན་དགའ་བ་བསྐྱེད་པའི་ཕྱིར་ཏེ། གཞན་
དགའ་བ་དེ་ནི་རིན་གྱིས་ཉོས་ནའང་དཀོན་པའི་ཡོན་ཏན་ནོ། །ཚུལ་
དེ་ལྟ་བུས་གཞན་གྱིས་བྱས་པའི་ཡོན་ཏན་གྱིས་བདག་དགའ་བའི་བདེ་
བ་ལ་ལོངས་སུ་སྤྱད་པར་བྱ་སྟེ། དེ་སྤྱད་ན་བདག་ལ་ཚེ་འདིར་ནོར་
གོད་པ་ཡོང་མེད་ལ། འཇིག་རྟེན་ཕ་རོལ་ཏུའང་བདེ་བ་ཆེན་པོ་
72



ཐོབ་པས་དེ་ལས་ཁེ་ཆེ་བ་ཅི་ཞིག་ཡོད། གལ་ཏེ་རང་གི་ཉེས་པས་
གཞན་གྱི་ཡོན་ཏན་ལ་མི་དགའ་བར་བྱས་ན་ཚེ་འདིར་ཡང་ཕྲག་དོག་
གིས་སྡུག་བསྔལ་ཞིང་། ། འཇིག་རྟེན་ཕ་རོལ་ཏུའང་སྡུག་བསྔལ་ཆེ་
བས། དེ་ལས་གྱོང་ཆེ་བ་མེད་དོ། ། སྤྱོད་ལམ་ ཐམས་ ཅད་ཤེས་་་
བཞིན་དང་ལྡན་པའི་སྒོ་ནས་གཞན་གྱི་བློ་དང་མཐུན་པར་འཇུག་
དགོས་པས། གཞན་དང་སྨྲ་ན་ཡིད་ཕེབས་པ་དང་། སྐབས་དང་
འབྲེལ་བ་དང་། དོན་གསལ་ཞིང་ཡིད་དུ་འོང་བ་དང་། ཀུན་སློང་
ཆགས་པ་དང་ཞེ་སྡང་སྤངས་པ་དང་། ངག་འཇམ་ཞིང་མང་ཉུང་
རན་པར་སྨྲ་བར་བྱའོ། །དེར་མ་ཟད་མིག་གིས་སེམས་ཅན་ལྟ་བ་ན་
ཡང་འདི་སྙམ་དུ་འདི་དག་འབའ་ཞིག་ཉིད་ལ་བརྟེན་ནས་བདག་
སངས་རྒྱས་ཉིད་དུ་འགྱུར་རོ་ཞེས་ཀློག་ནས་དང་སྡང་མིག་མ་ཡིན་
པར་དྲང་ཞིང་བྱམས་པའི་ཚུལ་གྱིས་བལྟ་བར་བྱའོ། །བསོད་ནམས་
བྱ་བའི་ཞིང་གི་ཁྱད་པར་ནི། དུས་རྟག་པར་བྱེད་པའམ། ཀུན་
སློང་མངོན་ཞེན་གྱིས་ཏེ་འདུན་པ་དྲག་པོས་བསླང་བའམ། མི་
མཐུན་ཕྱོགས་གང་དང་གང་གི་གཉེན་པོ་ཡིས་ནི་བསླང་བ་ཉིད་དང་།
ཡོན་ཏན་གྱི་ཞིང་སངས་རྒྱས་སོགས་ལ་མཆོད་པ་སོགས་དང་ནི་ཕན་
འདོགས་པའི་ཞིང་ཕ་མ་སོགས་ལ་བཀུར་བ་ སོགས་དང་། སྡུག་



བསྔལ་ཅན་གྱི་ཞིང་ནད་པ་སོགས་ལ་སྨན་བྱིན་པ་སོགས་ནི་དགེ་བ་
ཆེན་པོར་འགྱུར་བས་འབད་པར་བྱའོ། ། དེས་ན་དགེ་བ་ཆེན་པོ་དེ་
དག་སྒྲུབ་ཚུལ་ལ་མཁས་ཤིང་། དེར་དད་གུས་དང་ལྡན་པར་བྱས་
ནས་སྒྲུབ་པའི་ལས་རྣམས་བདག་རང་གིས་རྟག་ཏུ་བྱའི་ལས་དེ་རྣམས་
ཀུན་བྱེད་པ་ལ་གཞན་སུ་ལའང་ལྟོས་པར་བྱ་བ་མ་ཡིན་ནོ། །དེ་ལྟ་
བུའི་སྒོ་ནས་སྦྱིན་པའི་ཕ་རོལ་དུ་ཕྱིན་པ་ལ་སོགས་པའི་སྤྱོད་པ་སྤྱད་པ་
ན་གོང་ནས་གོང་དུ་ཁྱད་ཞུགས་པར་སྤྱད་དགོས་ཀྱི། འོག་མ་འོག་
མས་ཚིམ་ནས་འདུག་མི་རུང་ལ། འོན་ཏེ་གོང་མ་ཆུང་ངུའི་ཕྱིར་ནི་
འོག་མ་ཆེ་བ་མི་བཏང་ཞིང༌། ཆེ་ཆུང་ནི་འདིར་གཙོ་ཆེར་གཞན་གྱི་
དོན་བསམ་མོ་སྟེ་བསམ་པ་ཆེ་ཆུང་ངོ༌། །གསུམ་པ་སེམས་ཅན་དོན་
བྱེད་ཀྱི་ཚུལ་ཁྲིམས་ལ་སློབ་ཚུལ་ནི། དེ་ལྟར་གནས་རྣམས་རིག་པར་
བྱས་ནས་གཞན་དོན་ལ་རྟག་ཏུ་བརྩོན་པས་གནས་པར་བྱ་སྟེ། ཅིའི་
ཕྱིར་ན་ཐུགས་རྗེ་མངའ་བའི་སྟོན་པ་ཡུལ་དུས་རིང་ན་གནས་པ་
རྣམས་ཀྱང་མངོན་སུམ་དུ་གཟིགས་པས་སྲོག་གཅོད་སོགས་བཀག་པ་
རྣམས་ཀྱང་བདག་བདེ་ཡལ་བར་དོར་ནས་གཞན་དོན་བྱེད་པ་དེ་ལ་
གནང་བའི་ཕྱིར་རོ། ། དེས་ན་ཟས་ལ་སྤྱོད་པའི་ཚེ་ཡང་ཆ་བཞིར་
བགོས་ལ་གསུམ་ལོག་པར་ལྟུང་བ་དུད་འགྲོ་སོགས་དང༌། མགོན་
74



མེད་པ་སྤྲང་པོ་སོགས་དང་། བརྟུལ་ཞུགས་གནས་པ་རབ་བྱུང་
སོགས་ལ་བགོ་བཤའ་བྱ་ཞིང་། གཅིག་རང་གིས་སྤྱད་ལ་དེ་ཡང་
ཚུལ་དང་མཐུན་པར་མང་ཉུང་རན་པ་ཙམ་དུ་བཟའ་བར་བྱའོ། །དེ་
ལྟར་ཟས་ལྷག་པོ་ལྟ་ ཅི་ ཉིན་རེའི་སྐལ་བ་ནས་ཀྱང་སྦྱིན་དགོས་ལ།
གོས་ཀྱང་སྣམ་སྦྱར། བླ་གོས། མཐང་གོས་ཏེ། ཆོས་གོས་་་་
གསུམ་མ་གཏོགས་པ་གཞན་ ཐམས་ཅད་སྦྱིན་དགོས་སོ། །འོ་་་་
ལོངས་སྤྱོད་གཏོང་བ་བཞིན་དུ་ལུས་ཀྱང་བཏང་ངམ་ཞེ་ན། དུམ་
པའི་ཆོས་ནི་སྤྱོད་པའི་ལུས་ནི་དགོས་པ་ཕྲན་ཚེགས་ཀྱི་ཆེད་དུ་དེ་ལ་
གནོད་པ་མི་བྱ་བར་དེ་ལྟར་ཡུན་རིང་འཚོ་བར་བྱས་ན་དེ་ལ་བརྟེན་
ནས་ཆོས་སྤྱོད་པས་སེམས་ཅན་གྱི་བསམ་པ་མྱུར་དུ་རྫོགས་པར་འགྱུར་
བའི་ཕྱིར་རོ། ། ལྷག་པར་སྙིང་རྗེའི་བསམ་པ་མ་དག་པར་ལུས་འདི་
དངོས་སུ་གཏང་བར་མི་བྱ་སྟེ། དགག་བྱ་ཆེ་བར་དགོངས་ནས་སྟོན་
པས་བཀག་པའི་ཕྱིར་རོ། ། སྙིང་རྗེ་དག་མ་དག་ནི་སར་ཚུད་མ་ཚུད་ལ་
བྱ་བར་གསུངས་པས། དེ་ལྟར་ན་སར་ཚུད་པ་དག་གིས་ནི་ཅི་ནས་
ཀྱང་ཚེ་འདི་དང་གཞན་དུའང་དོན་ཆེན་སྒྲུབ་པའི་རྒྱུར་དངོས་སུ་
གཏང་ངོ༌། ། ལས་དང་པོ་བས་ཀྱང་བསམ་པས་ནི་ཡང་ཡང་བཏང་
དགོས་ཏེ། གཞན་དུ་ན་བསླབ་བྱ་དང་འགལ་བའི་ཕྱིར་རོ། །དེ་
75



ལྟར་གཞན་ལ་ཟང་ཟིང་གིས་ཕན་འདོགས་པར་མ་ཟད། ཆོས་ཀྱི་སྒོ་
ནས་ཀྱང་ཕན་གདགས་དགོས་པས། དེའི་ཚེ་ཇི་ལྟར་བྱ་བ་ནི། མ་
གུས་པ་ལ་ཆོས་མི་བ ཤད་ཅིང༌། དེ་བཞིན་མི་ན་བཞིན་དུ་མགོ་
དཀྲིས་པ་དང༌། གདུགས་ཐོགས་པ་དང་། འཁར་བ་ཐོགས་པ་
དང་། མཚོན་ཆ་ཐོགས་པ་དང༌། མགོ་བོ་གཡོགས་པ་དག་ལ་
བཤད་དུ་རུང་བ་མིན་ནོ། ། གཞན་ཡང་གང་ཟག་དམན་པ་དག་ལ་
ཆོས་ཟབ་པ་དང་རྒྱ་ཆེ་བ་བཤད་དུ་མི་རུང་ཞིང་ཁྲིམས་གྲོགས་སྐྱེས་པ་
མེད་པར་བུད་མེད་ལའང་བཤད་དུ་རུང་བ་མིན་ནོ། །ཐེག་པ་དམན་
པ་དང་མཆོག་གི་ཆོས་རྣམས་ལ་ཉེ་རིང་མི་བྱ་བར་མཚུངས་པར་གུས་
པས་ཀུན་ཏུ་སྤྱད་ཅིང་ཉམས་སུ་བླང་བར་བྱ་སྟེ། གཞན་དུ་ན་ཆོས་
སྤོང་བའི་ཉེས་པ་འབྱུང་བར་གསུངས་སོ། ། འོན་ཏེ་རྒྱུ་ཆེན་ཆོས་ཀྱི་
སྣོད་དུ་གྱུར་པའི་ཐེག་ཆེན་གྱི་རིགས་ཅན་གང་དག་དམན་པའི་ཆོས་
ལ་སྦྱར་བར་མི་བྱ། སྤྱོད་པ་སྟེ་བསླབ་པའང་ཡོངས་སུ་དོར་བར་མི་
བྱ་ཞིང༌། དེ་དོར་ནས་མདོ་དང་སྔགས་ཚིག་བཀླགས་པ་ཙམ་གྱིས་
གྲོལ་བར་འགྱུར་རོ་ཞེས་འདྲིད་པར་ཡང་མི་བྱའོ། །བྱ་བ་ཉི་ཚེ་བ་ལ་
ཞུགས་ཚེ་མི་མཛེས་པ་སྤང་བ་ནི། སོ་ཤིང་དང་ནི་མཆིལ་མ་དག་
འདོར་བ་ན་ནི་ས་ལ་སོགས་པས་དགབ་པར་བྱ་ཞིང༌། བཤང་གཅི་



ལ་སོགས་པ་ལོངས་སྤྱོད་པར་བྱ་བའི་ཆུ་དང་ཐང་ལ་སོགས་པར་དོར་
བ་སྨད་པས་མི་བྱ། བཟའ་བཏུང་ལ་རོལ་བའི་ཚེ་ཡང་ཁ་བཀང་བ་
དང༌། ཙུག་ཙུག་སོགས་ཀྱི་སྒྲ་དང་བཅས་པ་དང་། ཁ་གདངས་
ནས་ནི་བཟའ་བར་མི་བྱའོ། ། ཁྱིམ་དུ་འདུག་པའི་ཚེ་ཡང་རྐང་པ་
བརྐྱངས་ཏེ་མི་འདུག་ཅིང་ལག་པ་གཉིས་དུས་མཉམ་པར་མི་་་་་
མཉེའོ། །བཞོན་པ་དང་། མལ་སྟན་དང་། – གནས་ཁང་དག་གང་
དུའང་རུང་སྟེ་བུད་མེད་གཞན་དང་ལྷན་ཅིག་ཏུ་འདུག་པར་མི་བྱ་
ཞིང་། མདོར་ན་འཇིག་རྟེན་མ་དད་པར་གྱུར་པའི་སྤྱོད་པ་ཡིན་
ཚད་ཀུན་རང་གིས་མཐོང་བ་དང་གཞན་ལ་དྲིས་ཏེ་སྤང་བར་བྱའོ། །
གཞན་ལ་ལམ་སྟོན་པ་ན་ལག་པ་གཡོན་ནམ་སོར་མོ་གཅིག་གིས་བརྡ་
ནི་མི་བྱ་སྟེ། མ་གུས་པར་འགྱུར་བའི་ཕྱིར། དེས་ན་གུས་དང་
བཅས་པས་གཡས་པ་ཡི་ལག་པའི་སོར་མོ་དག་ནི་ཀུན་གྱིས་ཀྱང་ལམ་
བུ་གང་ཡིན་པ་ཡང་དེ་ལྟར་བསྟན་པར་བྱ་ཞིང་དོན་ཆུང་ངུ་ཙམ་བརྡ་
སྤྲོད་པ་ལ་ལག་པ་ཤས་ཆེར་བསྐྱོད་པར་བྱ་བ་མིན་ཏེ། ཅུང་ཟད་
བསྐྱོད་ལ་ཀྱེ་ཀྱེ་ཞེས་པ་ལྟ་བུའི་སྒྲ་བསྒྲགས་པ་དང་། སེ་གོལ་གཏོག་
པ་ལ་སོགས་པས་བརྡ་བྱ་སྟེ་གཞན་དུ་མ་བསྡམས་པའི་སྤྱོད་པར་
77



འགྱུར་རོ། །ཉལ་བའི་ཚེ་ཡང་གློ་བ་གཡས་པ་ཕབ་པ་སོགས་མགོན་པོ་
མྱ་ངན་ལས་འདས་པའི་གཟིམ་སྟངས་ལྟར་འདོད་པའི་ཕྱོགས་སུ་མགོ་
བལྟས་ནས་ཉལ་བར་བྱ་ཞིང་། དགེ་བའི་དམིགས་པ་ལ་དྲན་ཤེས་
བཞིན་མ་ཉམས་པའི་ངང་ནས་མྱུར་དུ་ལྡང་ངོ་སྙམ་པ་སོགས་ཉལ་
བའི་བསླབ་བྱ་ཇི་སྙེད་ཡོད་པ་རྣམས་སེམས་ལ་ཐོག་མ་ཉིད་དུ་ངེས་
པར་སྦྱར་བར་བྱའོ། །བསླབ་བྱ་མཐའ་དག་ལ་སློབ་མི་ནུས་པའི་ཚེ་ཇི་
ལྟར་བྱ་སྙམ་ན། བྱང་ཆུབ་སེམས་དཔའི་སྤྱོད་པ་སྟེ་བསླབ་བྱ་དག་
ཚད་མེད་པར་ནི་གསུངས་པ་ལས་གཞན་རྣམས་རེ་ཞིག་མི་ནུས་ནའང་
གཙོ་བོར་སེམས་སྦྱོང་བའི་སྤྱོད་པ་ནི་ངེས་པར་སྤྱད་ནུས་པ་དེ་སྲིད་
སྤྱད་པར་བྱ་ལ། དེ་ལས་འདས་ནའང་ཉིན་མོ་དང་མཚན་མོ་ལན་
གསུམ་དུ་ཕུང་པོ་གསུམ་པ་གདོན་པར་བྱ་ཞིང་རྒྱལ་བ་ལ་སྐྱབས་སུ་
འགྲོ་བ་དང༌། བྱང་ཆུབ་ཀྱི་སེམས་བསྒོམ་པ་ལ་བརྟེན་ནས་ཕམ་
པར་འགྱུར་བའི་ལྟུང་བའི་ ལྷག་མ་རྣམས་ ཐབས་དེས་ཞི་བར་བྱའི།
རྩ་བའི་ལྟུང་བ་ནི་དེ་ཙམ་གྱིས་སྦྱོང་མི་ནུས་སོ། །གསུམ་པ་དེ་མཐར་
དབྱུང་བའི་དོན་དུ་ལག་ལེན་བྱེད་པར་གདམས་པ་ལ་ལྔ་ལས། དང་
པོར་བསླབ་བྱའི་གནས་ལ་འབད་དེ་བསླབ་པ་ནི། ཆེད་དུ་བྱ་བ་
རང་ངམ། གཞན་གྱི་དབང་ཡང་རུང་སྟེ། གནས་སྐབས་གང་དུ་
78



བྱ་བ་ཅི་སྤྱོད་ཀྱང་བསླབ་པར་གསུངས་པ་གང་ཡིན་པའི་བསླབ་བྱ་ཇི་
སྙེད་ཡོད་པ་རྣམས་དྲན་པར་བྱས་ནས་གནས་སྐབས་དེ་དང་དེ་ལ་
འབད་ དེ་ བ སླབ་ པར་ བྱའོ། ། གཉིས་ པ་ མང་ པོར་ བསླབ་ པ་ ནི།
རྒྱལ་སྲས་རྣམས་ཀྱིས་མི་བསླབ་པའི་ཤེས་བྱའི་དངོས་པོ་དེ་ནི་གང་
ཡང་ཡོད་པ་མིན་པས་ཏེ། དེ་ལྟར་ཀུན་ལ་བསླབ་ཅིང་གནས་པའི་
རྒྱལ་སྲས་མཁས་པ་ལ་བསོད་ནམས་སུ་མི་འགྱུར་བའི་བྱ་བ་ནི་གང་
ཡང་མེད་དེ། དབུགས་ཕྱི་ནང་དུ་རྒྱུ་བ་ཡན་ཆད་ཚོགས་སུ་འགྱུར་
བའི་ཕྱིར་རོ། ། གསུམ་པ་གཞན་དོན་དུ་བསླབ་པ་ནི། དངོས་སམ་
ཡང་ན་བརྒྱུད་པས་ཀྱང་རུང་སྟེ། སྒོ་གསུམ་གྱི་འཇུག་པ་ཐམས་ཅད་
སེམས་ཅན་གྱི་དོན་ལས་གཞན་མི་སྤྱད་དེ། སེམས་ཅན་ཁོ་ནའི་དོན་
གྱི་ཕྱིར་དུ་དགེ་བ་ཐམས་ཅད་རྫོགས་པའི་བྱང་ཆུབ་ཀྱི་ཕྱིར་བསྔོ་བར་
བགྱི་བའོ། ། བཞི་པ་སློབ་གྲོགས་བསྟེན་པ་ནི། དུས་རྟག་པར་དགེ་
བའི་བཤེས་གཉེན་ནི་གུས་པས་བསྟེན་ཅིང་། དེ་ཡང་སུ་རུང་རུང་
མ་ཡིན་པར་ཐེག་ཆེན་གྱི་དོན་མཐའ་དག་ལ་མཁས་པ་དང༌། བྱང་
ཆུབ་སེམས་དཔའི་བརྟུལ་ཞུགས་མཆོག་སྟེ་སྡོམ་པ་ལ་གནས་པའི་སྲོག་
གི་ཕྱིར་ཡང་མི་གཏོང་ངོ༌། ། དེ་ཇི་ལྟར་བསྟེན་ཚུལ་ནི། སྡོང་པོ་
བཀོད་པར་ཁྱེའུ་དཔལ་འབྱུང་བའི་རྣམ་ཐར་ལས་བླ་མ་བསྟེན་པའི་
79



ཚུལ་གང་གསུངས་པ་ལྟར་བསླབ་བོ། །ལྔ་པ་སློབ་ཚུལ་ཤེས་པར་བྱེད་
ཚུལ་ནི། སྤྱོད་འཇུག་འདི་ཉིད་དུ་བསྟན་པ་རྣམས་དང་སངས་རྒྱས་
ཀྱིས་བཀའ་བསྩལ་བའི་བསླབ་བྱ་གཞན་རྣམས་ཀྱང་མདོ་སྡེ་བཀླགས་
ནས་ཤེས་པར་བྱ་སྟེ། མདོ་སྡེ་རྣམས་ལས་བསླབ་པ་རྣམས་གསལ་
པོར་སྣང་བའི་ཕྱིར་རོ། །དེ་བས་ན་སྤྱིར་མདོ་སྡེ་རྣམས་བཀླག་པར་བྱ་
ཞིང་ཁྱད་པར་ནམ་མཁའི་སྙིང་པོའི་མདོ་སྡེ་ནི་ཐོག་མ་ཉིད་དུ་བལྟ་
བར་བྱ་སྟེ། དེ་ལས་ལྟུང་བ་དང་ཕྱིར་བཅོས་ སོགས་བསྟན་ པས་
སོ༑ ༑ གང་གི་ཕྱིར་བྱང་སེམས་ཀྱིས་རྟག་ཏུ་སྤྱད་པའི་བསླབ་བྱ་དག་ནི་
དེ་ལས་རྒྱ་ཆེར་རབ་ཏུ་སྟོན་པས་ན་སློབ་དཔོན་ཉིད་ཀྱིས་མཛད་པའི་
བསླབ་པ་ཀུན་ལས་བཏུས་པ་ཡང་ངེས་པར་ཡང་དང་ཡང་དུ་བལྟ་
བར་བྱའོ། །ཡང་ན་རེ་ཞིག་ཉིད་ཀྱིས་མཛད་པའི་མདོར་བསྡུས་པའི་
བསྟན་བཅོས་མདོ་རྣམས་ཀུན་ལས་བཏུས་པ་བལྟ་ཞིང༌། འཕགས་
པ་ཀླུ་སྒྲུབ་ཀྱིས་མཛད་པའི་བསླབ་བཏུས་དང་མདོ་བཏུས་གཉིས་་
པོའང་འབད་པས་བལྟ་བར་བྱའོ། །འཇུག་ལྡོག་བྱ་བའི་གནད་བསྡུས་
པ་ནི་མདོ་གང་ལས་བྱ་བ་གང་ནི་མ་བཀག་པ་དེ་ཉིད་ཀུན་ཏུ་སྤྱད་པར་
བྱ་བ་སྟེ། བཀག་པ་ནི་མི་བྱའོ། ། བཅས་པའི་ཁ་ན་མ་ཐོ་བ་ཕྲན་
ཚེགས་ཡན་ཆད་འཇིག་རྟེན་པའི་སེམས་ནི་བསྲུང་བའི་ཕྱིར་དེའི་
80



བསླབ་པ་རྣམས་མཐོང་བར་བྱས་ནས་ཡང་དག་པར་སྤྱད་པར་་་་
བྱའོ། ། དོན་བསྡུ་བ་ནི། ལུས་དང་ངག་དང་སེམས་ཀྱི་གནས་་་
སྐབས་ལ་ཉིན་མཚན་དུས་དྲུག་ཡང་དང་ཡང་དུ་བསླབ་བྱ་དང་འགལ་
མི་འགལ་བརྟག་པར་བྱ་བ་འདི་ཉིད་ཁོ་ན་མདོར་ན་ནི། ཤེས་
བཞིན་མི་ཉམས་པར་བསྲུང་བའི་མཚན་ཉིད་དོ། །ལག་ལེན་གལ་ཆེ་
བར་གདམས་པ་ནི། ལུས་ཀྱིས་མཚོན་པའི་སྒོ་གསུམ་གས་བསླབ་པ་
འདི་དག་དངོས་སུ་སྤྱད་པར་བྱའི་ཚིག་ཙམ་བརྗོད་པས་ཅི་ཞིག་འགྲུབ་
སྟེ༑ དཔེར་ན་སྨན་དཔྱད་ཀྱི་བསྟན་བཅོས་བཀླག་པ་ཙམ་གྱིས་ནི་
ནད་པ་དག་ལ་ཕན་འགྱུར་རམ་སྟེ། མི་ཕན་པ་བཞིན་ནོ། །འགྲེང་
འཆག་ཉལ་འདུག་སྤྱོད་ལམ་ཐམས་ཅད་དུ། །བསླབ་པའི་ གནས་་་་
རྣམས་ངེས་པའི་ཤེས་བཞིན་གྱིས། ། འཇུག་ལྡོག་མ་ནོར་ཚུལ་བཞིན་
བྱ་བ་ལས། ། ལྷག་པའི་གདམས་པ་གཞན་ན་ཡོད་རེ་སྐན། །དེ་ལྟར་
ན་ཤེས་བཞིན་བསྲུང་བ་སྟེ། ལེའུ་ལྔ་པ་བཤད་ཟིན་ཏོ། ། ། །
གཉིས་པ་བཟོད་པའི་ཕར་ཕྱིན་ལ་བསླབ་པ་ལ། དེ་གལ་ཆེ་བ་
དང༌། ཇི་ལྟར་སྒོམ་ཚུལ་གཉིས། དང་པོ་ལ་ ཁོང་ ཁྲོའི་ ཉེས་་་་་
དམིགས་ དང་། བཟོད་ པའི་ ཕན་ ཡོན་ གཉིས་ ཀྱི་ དང༌ པོ་ ནི།
བསྐལ་པ་སྟོང་གི་ཡུན་དུ་བསགས་པའི་སྦྱིན་པ་དང་བདེ་གཤེགས་



མཆོད་པ་ལ་སོགས་ཏེ་ལེགས་པར་སྤྱད་པ་གང་ཡིན་པ་དེ་ཀུན་ཀྱང་
ཁོང་ཁྲོ་གཅིག་གིས་འཇོམས་པར་བྱེད་པས། ཞེ་སྡང་ལྟ་བུའི་སྡིག་པ་
མེད་ལ། དེ་མེད་པས་བཟོད་པ་ལྟ་བུའི་དཀའ་ཐུབ་མེད་དོ། །ཤིན་
ཏུ་གནོན་དཀའ་བའི་ཞེ་སྡང་མནན་ཐུབ་པས་ན་འདིར་བཟོད་པ་ལ་
དཀའ་ཐུབ་ཀྱི་མཆོག་ཅེས་བྱའོ། །རྒྱུ་མཚན་དེ་བས་ན་བཟོད་པ་ལ་
ནན་ཏན་དུ་ཐབས་སྣ་ཚོགས་པའི་ཚུལ་གྱིས་བསྒོམ་པར་བྱའོ། །
གཞན་ཡང་ཞེ་སྡང་ཟུག་རྔུའི་སེམས་དམ་པོར་འཆང་ན་ཡིད་ནི་རྣལ་
དུ་ཕེབ་པའི་ཞི་བ་ཉམས་སུ་མི་མྱོང་ཞིང༌། ཇི་ལྟར་བྱས་ཀྱང་དགའ་
བ་དང་བདེ་བའང་མི་འཐོབ་ལ། གཉིད་ཀྱང་མི་འོང་ཞིང་། ཡིད་
ཀྱི་བརྟན་པའང་ཉམས་ནས་མེད་པར་འགྱུར་རོ། །དེར་མ་ཟད་སྐྱེ་བོ་
གང་དག་ལ་རྗེ་བོས་ནོར་དང་བཀུར་སྟི་ཡིས་དྲིན་བྱིན་ཅིང༌། རྗེ་བོ་
དེ་ལ་བརྟེན་པར་གྱུར་པ་དེ་དག་ཀྱང་ནི་སྡང་ཞུགས་དང་ལྡན་པའི་རྗེ་
དཔོན་དེ་ལ་གཤེ་བར་མ་ཟད་གསོད་པར་ཡང་རྒོལ་ལ། ཞེ་སྡང་དེ་
ཡིས་མཛའ་བཤེས་རྣམས་ཀྱང་ཡིད་སྐྱོ་བར་འགྱུར་ཞིང༌། སྦྱིན་པས་
བསྡུས་ཀྱང་དེས་བསྟེན་པར་མི་བྱེད་དོ། །མདོར་ན་ཁྲོ་བས་བདེ་བར་
གནས་པ་ཞེས་བྱ་བ་དེ་ནི་འགའ་ཡང་ཡོད་པ་མ་ཡིན་ནོ། ། གཉིས་པ།
བཟོད་པའི་ཕན་ཡོན་ནི། ཁྲོ་བའི་དགྲ་ཡིས་བཤད་མ་ཐག་པ་དེ་ལ་
82



སོགས་པའི་འདི་ཕྱིའི་སྡུག་བསྔལ་དག་ནི་བྱེད་པར་འགྱུར་ལ། གང་
ཞིག་བསྒྲིམས་ཏེ་ཁྲོ་བ་འཇོམས་པ་དེ་ནི་འདི་དང་གཞན་དུའང་བདེ་
བས་བཟོད་པ་ལ་བསྟེན་རིགས་སོ། །གཉིས་པ་བཟོད་པ་ཇི་ལྟར་སྒོམ་
ཚུལ་ལ་གཉིས། ཁྲོ་བའི་རྒྱུ་དགག་པ་དང་། ཁྲོ་བ་ཉིད་དགག་
པའོ། །དང་པོ་ནི། གང་ཡང་མི་འདོད་པ་བྱས་པ་དང༌། འདོད་
པའི་གེགས་བྱས་པའི་རྐྱེན་ལས་བྱུང་བར་གྱུར་པའི་ཡིད་མི་བདེ་བ་
ཞེས་བྱ་བ་ནི་ཞེ་སྡང་འཕེལ་བའི་རྒྱུ་ཡིན་པས་དེའི་ཟས་ཞེས་བྱ་ལ།
ཟས་དེ་རྙེད་ནས་ཞེ་སྡང་གི་ནུས་པ་བརྟས་ཏེ་བདག་རྣམ་པར་་་་
འཇོམས་ཏེ་དགེ་རྩ་བཅོམ་ཞིང་ལས་ངན་གསོག་པས་སོ། ། རྒྱུ་མཚན་
དེ་ལྟ་བས་ན་བདག་གི་དགྲ་བོ་ཞེ་སྡང་དེའི་ཟས་ནི་རྣམ་པར་གཞོམ་
པར་བྱ་སྟེ། རྒྱུ་མཚན་འདི་ལྟར་བདག་ལ་གནོད་པ་ལས་མ་གཏོགས་
པའི་དགྲ་འདི་ལ་ནི་ལས་སུ་བྱ་བ་གཞན་མེད་པའི་ཕྱིར་རོ། །དེས་ན་
ཅི་ལ་བབ་ཀྱང་བདག་གིས་ནི་ཡིད་མི་བདེ་བའི་གཉེན་པོར་དགའ་
བའི་ཡིད་ནི། བརྟན་པོར་བཟུང་བ་ལས་དཀྲུགས་པར་མི་བྱ་སྟེ།
ཡིད་མི་དགའ་བར་བྱས་ཀྱང་འདོད་པའི་དོན་མི་འགྲུབ་ལ། འདོད་
པ་སྒྲུབ་བྱེད་ཀྱི་དགེ་བ་དག་ནི་ཉམས་པར་འགྱུར་བས་སོ། ། གཞན་
ཡང་གལ་ཏེ་གང་བཅོས་སུ་ཡོད་པ་ཞིག་ཡིན་ན་ནི། དེ་ལ་མི་དགའ་
83



བར་བྱ་དོན་ཅི་ཞིག་ཡོད་དེ། བཅོས་པས་ཆོག་པའི་ཕྱིར་རོ། །འོན་
ཏེ་བཅོས་སུ་མེད་པ་ཞིག་ན་ནི་དེ་ལ་མི་དགའ་བར་བྱས་པས་ཅི་ཕན་ཏེ་
མི་ཕན་པའི་ཕྱིར། དེས་ན་མི་དགར་བྱས་པ་ལ་ནི་དོན་ཅུང་ཟད་
ཀྱང་མི་འདུག་སྙམ་དུ་དགག་གོ ། གཉིས་པ་ཁྲོ་བ་ཉིད་དགག་པ་ལ་
གཉིས་ཏེ། ཁྲོ་བའི་རྐྱེན་ངོས་བཟུང་བ་དང༌། དེར་ཁྲོ་བ་ཉིད་
དགག་པའོ། །དང་པོ་ནི། སྤྱིར་ཁྲོ་བ་ནི་འཇིག་རྟེན་ཆོས་བརྒྱད་ཀྱི་
རྣམ་རྟོག་ལ་བརྟེན་ནས་བྱུང་བ་སྟེ། དེའི་ཚུལ་ཡང་བདག་གམ་
བདག་གི་བཤེས་རྣམས་ལ་སྡུག་བསྔལ་དང༌། བརྙས་པ་སྟེ་ཟས་གོས་
སོགས་མ་རྙེད་པ་དང་། ཚིག་རྩུབ་སྟེ་སྨད་པ་དང་། མི་སྙན་པ་
ཞེས་བྱ་བ་བཞི་མི་འདོད་ཅིང་། དགྲ་ལ་ནི་དེ་ལས་ཟློག་ནས་ཏེ།
སྡུག་ བསྔལ་ དང༌ མ་ སྙེད་ པ་ སོགས་ འདོད་ པས་ སོ། ། མདོར་ ན།
བདག་དང་བདག་གི་ཕྱོགས་ལ་སྡུག་བསྔལ་སོགས་བཞི་མི་འདོད་ཅིང་།
བདེ་བ་སོགས་བཞི་འདོད་པས་སྔ་མ་ བཞིས་ གཙེས་པ་དང༌ཕྱི་མ་་་
བཞིས་ཕོངས་པ་ན་དེ་ལ་བརྟེན་ནས་རྒྱུད་འཁྲུགས་ཏེ་ཁྲོ་ལ། དགྲ་
དང་དགྲའི་ཕྱོགས་ལ་ནི་ཟློག་ནས་འདོད་པས་དེ་དག་ལ་སྡུག་བསྔལ་
སོགས་མ་བྱུང་བ་དང་བདེ་ བ་སོགས་བྱུང་བར་མཐོང་ན་མི་བཟོད་
ནས་ཁྲོ་བ་ཡིན་ནོ། །གཉིས་པ་དེར་ཁྲོ་བ་དགག་པ་ལ་གསུམ། སྡུག་
84



བསྔལ་དང་ལེན་ གྱི་ བཟོད་ པ། ཆོས་ལ་ངེས་སེམས་ཀྱི་བཟོད་པ།
གནོད་བྱེད་ལ་ཇི་མི་སྙམ་པའི་བཟོད་པ་བསྟེན་པའོ། །དང་པོ་ལ་དྲུག་
སྟེ ༑ དང་པོ་བདག་ནི་སྡུག་བསྔལ་བ་ལས་འོས་མེད་པར་བསམས་
ནས་དགག་པ་ནི། བདག་ལ་སྔོན་ཆད་བདེ་བའི་རྒྱུ་དགེ་བ་ནི་རེས་
འགའ་ཙམ་དུ་འབྱུང་བར་ཟད་ལ་སྡུག་བསྔལ་གྱི་རྒྱུ་སྡིག་པ་ནི་དེ་ལས་
ཟློག་སྟེ་རྟག་པར་ཤིན་ཏུ་མང་བས་ད་ལྟ་བདེ་བས་ཕོངས་ཤིང་སྡུག་
བསྔལ་གྱིས་མནར་བ་ལས་འོས་ཅི་ཡོད་སྙམ་དུ་བསམས་ནས་ཁྲོ་བ་
དགག་པའོ། །གཉིས་པ་དགེ་བའི་བསྐུལ་མར་བསམས་ནས་དང་དུ་
ལེན་པ་ནི། སྡུག་བསྔལ་མེད་པར་ངེས་འབྱུང་མེད་ལ། དེ་མེད་ན་
ཐར་པའི་སྲོག་རྩ་ཆད་པས། དེ་བས་སེམས་ཁྱོད་སྡུག་བསྔལ་གྱིས་མ་
ཞུམ་པར་བརྟན་པོར་མནོས་ཞེས་ཏེ་དང་དུ་ལོངས་ཤིག་ཅེས་པའོ། །
གསུམ་པ་གཞན་དག་དོན་མེད་པར་ཡང་སྡུག་བསྔལ་བཟོད་པར་བྱེད་
ན་དོན་ལྡན་ཆོས་ཀྱི་ཕྱིར་ཅིས་མི་བཟོད་སྙམ་དུ་བསམས་ནས་དང་དུ་
ལེན་པ་ནི། དབང་ཕྱུག་གི་དཀའ་ཐུབ་ཟློག་པའི་ལྷ་མོ་ཨུ་མར་དད་
པ་དང་། ཀརྞ་པ་ཞེས་བྱ་བ་ལུས་བསྲེག་པ་དང་བཅད་པ་ལ་སོགས་ཏེ་
དྲག་ཅིང་རྩུབ་པའི་ཚོར་བ་སྡུག་བསྔལ་ནི་དོན་མེད་དུ་བཟོད་པར་
བྱེད་ན་རྣམ་གྲོལ་ཐར་པའི་དོན་དུ་བདག་ཀོ་ཅིའི་ཕྱིར་སྡར་སྙམ་དུ་
85



བསམས་ནས་སོ། ། སྡར་ཞེས་པ་ནི། སྡུག་བསྔལ་ཆུང་ངུ་ཙམ་
ལའང་འཇིགས་ཤིང་སྐྲག་ནས་འདར་བར་བྱེད་པའི་མིང་ངོ༌། །འདི་
ལ་ངཇེ་རེ་ཅན་ཞེས་ཀྱང་ཟེར་རོ། །བཞི་པ་གོམས་ན་སླ་བར་བསམས་
ནས་དང་དུ་ལེན་པ་ནི། བློ་གང་ཞིག་གོམས་ན་སླ་བར་མི་འགྱུར་
བའི་བློའི་དངོས་པོ་དེ་ནི་གང་ན་ཡང་ཡོད་པ་མ་ཡིན་ལ། དེ་བས་ན་
གནོད་པ་ཆུང་རིམ་ནས་དང་དུ་ལེན་པ་གོམས་པར་བྱ་སྟེ། དེ་ལྟར་
བྱས་པས་མཐར་གནོད་པ་ཆེན་པོའང་བཟོད་པར་ནུས་པ་ཤེས་པར་
བྱོས་ཤིག དེའི་མཐུན་དཔེ་ནི། སྦྲུལ་དང་། ཤ་སྦྲང་དག་གི་
གནོད་པ་དང༌། བཀྲེས་སྐོམ་ལ་སོགས་པའི་ཚོར་བ་དང་། གཡན་
པ་ལ་སོགས་པའི་ནད་དང་བཅས་པ་ཡི་དོན་མེད་ཀྱི་སྡུག་བསྔལ་སྣ་
ཚོགས་པ་ཞིག་གོམས་པའི་དབང་གིས་བཟོད་ནུས་པ་ཅིས་མ་མཐོང་སྟེ།
མཐོང་བཞིན་པ་དེའོ། ། དེ་ལྟར་ན་ཚ་གྲང་དང༌། ཆར་དང་།
རླུང་སོགས་དང་། ནད་དང་། འ ཆིང་བ་དང་། བརྡེག་པ་
སོགས་ལ་བདག་གིས་བཟེ་རེ་མི་བྱ་སྟེ། དེ་ལྟར་བྱས་ན་གནོད་པ་
ལྷག་པར་འཕེལ་ལ། དང་དུ་ལེན་ན་ གྲོགས་སུ་འགྱུར་བའི་ཕྱིར་
རོ། །འདི་ནི་དཔེར་མཚོན་ན། སྐྱེ་བོ་ལ་ལ་གཡུལ་དུ་རྨས་ཏེ་བདག་
གི་ཁྲག་འཛག་པ་མཐོང་ན་དཔའ་བརྟན་ལྷག་པར་སྐྱེ་བར་འགྱུར་བ་



ཡོད་ལ། ལ་ལ་གཞན་གྱི་ཁྲག་མཐོང་ནའང་འབོག་ཅིང་བརྒྱལ་བར་
འགྱུར་བ་ཡོད་དེ། དེ་གཉིས་ནི་སྡུག་བསྔལ་ཆེ་ཆུང་གིས་བྱས་པ་
མིན་གྱི། སེམས་ཀྱི་ངང་རྒྱུད་དཔའ་ཞིང་བརྟན་པ་དང་། སྡུར་
མའི་ཚུལ་ལས་གྱུར་པ་ཡིན་ནོ། ། དེ་བས་ན་གནོད་པ་ཐམས་ཅད་
ཁྱད་དུ་བསད་ནས་བྱང་ཆུབ་བསྒྲུབ་པ་ལ་སྡུག་བསྔལ་རྣམས་ཀྱིས་མི་
ཚུགས་པར་བྱོས་ཤིག ། ཅེས་སོ། ། དེས་ན་བྱང་སེམས་མཁས་
པས་སྡུག་བསྔལ་ཅི་བྱུང་ཡང་ནི་སེམས་ཀྱི་རབ་ཏུ་དང་བའི་ཆ་གང་
ཡིན་ཡིད་མི་བདེའི་རྡུལ་གྱིས་རྙོག་པར་མི་བྱའོ། ། ལྔ་པ་སེམས་ལ་
དཔའ་བསྐྱེད་ནས་དང་དུ་ལེན་པ་ནི། གྲོལ་བ་དོན་དུ་གཉེར་བས་
འཆིང་བྱེད་ཉོན་མོངས་རྣམས་དང་གཉེན་པོས་གཡུལ་འགྱེད་དགོས་
ལ༑ སྤྱིར་དགྲ་དང་གཡུལ་འགྱེད་པའི་ཚེ་ན་གནོད་པ་མང་དུ་འབྱུང་
བ་ཆོས་ཉིད་ཡིན་པས། དེས་ན་སྡུག་བསྔལ་གྱི་གནོད་པ་ཐམས་ཅད་
ཁྱད་དུ་བསད་ནས་ཞེ་སྡང་ལ་སོགས་པའི་ནང་གི་དགྲ་འཇོམས་པ་དེ་
དག་ནི་དགྲ་ལས་རྒྱལ་བར་བྱེད་པའི་དཔའ་བོ་སྟེ། ནང་གི་དགྲའི་
ལྷག་མ་ཕྱི་རོལ་གྱི་དགྲ་འཇོམས་པ་ནི་རོ་ལ་གསོད་པ་དང་འདྲ་བའོ། །
དྲུག་པ་ཡོན་ཏན་དུ་བལྟས་ནས་དང་དུ་ལེན་པ་ནི། ཐབས་གཞན་
ཡང་སྡུག་བསྔལ་ཐོག་ ཏུ་འབབ་པའི་ཡོན་ཏན་ནི། འདི་དག་སྟེ།
87



ཡིད་སྐྱོ་བས་དྲེགས་པ་སེལ་བར་བྱེད་པ་དང༌། འཁོར་བ་པ་གཞན་
ལའང་སྙིང་རྗེ་སྐྱེ་བ་དང༌། སྡུག་བསྔལ་གྱི་རྒྱུ་སྡིག་པ་ལ་འཛེམ་ཞིང་
དགེ་བ་ལ་དགའ་བ་སོགས་ཏེ། ཤིན་ཏུ་མང་ངོ༌། །གཉིས་པ་ཆོས་ལ་
ངེས་སེམས་ཀྱི་བཟོད་པ་ནི། ཕ་རོལ་པོས་བདག་ལ་གནོད་པའི་ཕྱིར་
ཁྲོའོ་སྙམ་ན། འོ་ན་མཁྲིས་པ་ལ་སོགས་པའི་སྡུག་བསྔལ་གྱི་འབྱུང་
གནས་ཆེ་བ་རྣམས་ལ་མི་ཁྲོ་བར་སེམས་ཡོད་ཀྱི་སྐྱེ་བོ་རྣམས་ལ་ཅི་སྟེ་ཁྲོ།
གལ་ཏེ་མཁྲིས་པ་སོགས་རྐྱེན་གྱིས་བསྐུལ་བས་དེར་མི་ཁྲོའོ་སྙམ་ན།
གནོད་བྱེད་དེ་དག་ཀུན་ཀྱང་རྐྱེན་གྱིས་བསྐུལ་ཏེ། དཔེར་ན་རང་མི་
འདོད་བཞིན་དུ་ཡང་ནད་འདི་རྣམས་རྐྱེན་གྱིས་བསྐུལ་ཏེ་འབྱུང་བར་
འགྱུར་བ་ལྟར་དེ་བཞིན་དུ་ཕ་རོལ་པོ་མི་འདོད་བཞིན་དུ་ཡང་རྒྱུས་
ནན་གྱིས་བསྐུལ་བ་ལ་བརྟེན་ནས། དེས་ཕ་རོལ་པོ་རང་དབང་མེད་
པར་ཁྲོ་བའི་ཉོན་མོངས་པ་འབྱུང་བར་འགྱུར་ཏེ། འདི་ལྟར་ཁྲོ་བར་
བྱ་ཞེས་མ་བསམས་ཀྱང་ཉོན་མོངས་པའི་རྐྱེན་གྱིས་སྐྱེ་བོ་རྣམས་ནི་གྱི་
ནར་ཁྲོ་བས་ཁྲོ་བ་པོ་ཉོན་མོངས་གཞན་གྱི་དབང་ཡིན་པར་གྲུབ་ལ།
བསྐྱེད་པར་བྱ་ཞེས་མ་བསམས་ཀྱང་ཁྲོ་བ་དེ་བཞིན་ངང་གིས་སྐྱེ་བར་
འགྱུར་བས་ཉོན་མོངས་ཀྱང་རྐྱེན་གཞན་ གྱི་དབང་ཡིན་པར་གྲུབ་་
བོ ༑ ༑ དེའི་ཕྱིར་ཉོན་མོངས་པའི་ཉེས་པ་ཇི་སྙེད་ཐམས་ཅད་དང་།
མ་བསམ;



དེས་དྲངས་པའི་སྡིག་པ་རྣམ་པ་སྣ་ཚོགས་པ་དེ་དག་ཀུན་ཀྱང་རྐྱེན་གྱི་
སྟོབས་ལས་ཏེ་ཚོགས་པ་ལས་བྱུང་གི་རང་དབང་ཡོད་པ་མ་ཡིན་ནོ། །
འོ་ན་རྐྱེན་ཚོགས་པ་ལ་ཁྲོའོ་སྙམ་ན། དེ་ཡང་མི་རིགས་ཏེ། རྐྱེན་
རྣམས་ཚོགས་པ་དེ་དག་གིས་ཀྱང་ཉོན་མོངས་པ་ཞེ་སྡང་སོགས་བསྐྱེད་
པར་བྱ་ཞེས་སེམས་པ་མེད་ལ། ཚོགས་པ་དེས་བསྐྱེད་པའི་ཞེ་སྡང་
དེ་ཡང་བདག་ཚོགས་པ་དེས་བསྐྱེད་ཅེས་སེམས་པ་ཡོད་པ་མ་ཡིན་
ནོ༑ ༑ མདོར་ན་ཐམས་ཅད་རྐྱེན་དབང་ཡིན་པས་གང་ལའང་ཁྲོ་བར་
མི་རིགས། ཞེས་པའོ། ། གལ་ཏེ་ཐམས་ཅད་རྐྱེན་ལ་ལྟོས་པར་མ་
གྲུབ་སྟེ། སྤྱི་གཙོ་བོ་སོགས་ཀྱིས་མ་ངེས་པའི་ཕྱིར་སྙམ་ན། གྲངས་
ཅན་པས་སྤྱི་གཙོ་བོ་ཞེས་བྱར་གང་འདོད་པ་དང་བདག་ཤེས་རིག་གི་
སྐྱེས་བུ་ཞེས་བཏགས་པ་གང་ཡིན་པ་དེ་ཉིད་རིགས་པས་འགོག་ནུས་
པས་བདག་ནི་རྣམ་འགྱུར་རྣམས་སྐྱེད་པ་དང་ཡུལ་ལ་ལོངས་སྤྱོད་བྱེད་
དུ་འབྱུང་བར་བྱ་ཞེས་ཆེད་དུ་བསམས་ཤིང་འབྱུང་བ་མེད་དེ། གཞི་
མ་གྲུབ་པའི་ཕྱིར། གང་ཡང་རྒྱུ་མ་སྐྱེས་པར་ནི་འབྲས་བུ་དེ་མེད་
ཅིང་མ་དམིགས་ན། དེའི་ཚེ་གཙོ་བོ་ལས་སྐྱེ་བར་འདོད་པ་གང་
ཞིག་ཡོད་དེ། གཙོ་བོ་ཉིད་མ་སྐྱེས་པའི་ཕྱིར། མ་གྲུབ་ན་རྣམ་
འགྱུར་རྣམས་རང་དབང་དུ་སྐྱེད་པའི་རྟག་དངོས་ཡིན་པ་ཉམས་སོ།
89



ཤེས་པར་འགྱུར་བའི་བདག་དེ་ཡང་མི་འཐད་དེ། འདི་ལྟར་ཤེས་
བྱའི་ཡུལ་གཅིག་ལ་རྟག་ཏུ་མི་གནས་ན། རང་ཉིད་རྟག་དངོས་ཡིན་
པར་ཉམས་ལ། གནས་ན་དེ་ལ་རྟག་ཏུ་གཡེངས་བར་འགྱུར་བས།
གཞན་ལ་འཕོ་བའི་སྐབས་མེད་པར་ཐལ་ཞིང་སྔ་མ་དེའི་རྣམ་པ་་་
འགག་པར་འགྱུར་བའང་མ་ཡིན་ནོ། །དེ་འདོད་ན་ཤེས་བྱ་གཅིག་
མྱོང་བ་བཏང་ནས། གཞན་མྱོང་བ་མི་འཐད་པ་སོགས་ཏེ། ཧ་
ཅང་ཐལ་བ་མང་ངོ༌། །དེས་ན་བདག་དང་གཙོ་བོ་གཉིས་རིམ་བཞིན་
རང་དབང་དུ་ཡུལ་མྱོང་བྱེད་དང་འབྲས་བུ་སྐྱེད་བྱེད་དུ་འཐད་པ་མ་
ཡིན་ནོ། ། རིག་པ་ཅན་པས་བདག་གཟུགས་ཅན་དང་རྟག་དངོས་སུ་
འདོད་པ་དེ་ཡང་མི་འཐད་དེ། ཅི་སྟེ་བདག་དེ་མི་རྟག་ན་ནི་རྟག་
དངོས་སུ་ཁས་ལེན་པ་ཉམས་ལ། རྟག་ན་ནི་སྐྱོན་གསུམ་སྟེ། དེའི་
ཚེ་ནམ་མཁའ་བཞིན་བྱ་བ་གང་ཡང་བྱེད་པ་མེད་པར་མངོན་པ་སྟེ་
གསལ་བར་ཁས་ལེན་དགོས་པ་དང༌། རྐྱེན་རྣམས་གཞན་དང་ཕྲད་
ནས་བྱ་བ་བྱེད་པར་འདོད་ན་ཡང་ངོ་བོ་འགྱུར་བ་མེད་པ་ལ་རྐྱེན་གྱིས་
ཅི་བྱར་ཡོད་དེ་ཅི་ཡང་བྱར་མེད་པ་དང༌། རྐྱེན་གྱིས་གྲོགས་བྱེད་
པའི་ཚེ་ཡང་རང་ཉིད་མི་འགྱུར་བ་སྔོན་བཞིན་གནས་ན་གྲོགས་བྱེད་
པས་དེ་ལ་སྔར་མེད་པའི་ཁྱད་པར་ཅི་ཞིག་བྱས་ཞེས་པ་ཅི་ཡང་མ་བྱས་
90



ཏེ་རྒྱུ་མཚན་རྐྱེན་དེའི་བྱེད་པ་འདི་ཡིན་ནོ་ཞེས་བདག་རྟག་པ་དེ་དང་
འབྲེལ་བར་གྱུར་པ་སྟེ་འབྲེལ་ཆགས་པ་གང་ཞིག་བསྟན་དུ་ཡོད་དེ་
མེད་པས་སོ། །དེ་ལྟར་གནོད་བྱེད་སོགས་དངོས་པོ་ཐམས་ཅད་རྐྱེན་
གཞན་གྱི་དབང་གིས་འབྱུང་ལ། རྐྱེན་གཞན་དེ་ཡང་རང་ལ་ལྟོས་
པའི་རྐྱེན་གཞན་དེའི་དབང་གིས་བྱུང་བ་ཡིན་གྱི་དེ་ལ་རང་དབང་
བའི་ངོ་བོ་མེད་དོ། །དེ་ལྟར་རྐྱེན་དབང་ཡིན་པའི་གནད་ཤེས་ནས་
བདེན་མེད་སྤྲུལ་པ་ལྟ་བུའི་དངོས་པོ་ཀུན་ལ་ཁྲོ་བར་མི་འགྱུར་བས།
རྒྱུ་རྐྱེན་རྟེན་འབྲེལ་གྱི་གནད་རྟོགས་པའི་ཐབས་ལ་འབད་པར་བྱོས་
ཤིག གལ་ཏེ་ཐམས་ཅད་སྤྲུལ་པ་ལྟར་རང་བཞིན་མེད་ན་བྱ་བྱེད་མི་
འཐད་པས་སྤང་བྱ་གང་ཞིག་གཉེན་པོ་གང་གིས་བཟློག་པར་བྱ་སྟེ།
མི་འཐད་ལ། སྤང་བྱ་ལྡོག་པའང་རིགས་པ་མིན་ནོ་ཞེ་ན། ཐག་
སྦྲུལ་རང་བཞིན་མེད་པར་ཤེས་པ་ལ་བརྟེན་ནས་དེས་འཇིགས་པ་ངང་
གིས་མེད་པར་འགྱུར་བ་ལྟར། གནོད་བྱེད་སོགས་རང་བཞིན་མེད་
པར་ཤེས་པ་དེ་ལ་བརྟེན་ནས་དེས་གཙེས་པའི་སྡུག་བསྔལ་བ་རྣམས་
རྒྱུན་ཆད་དུ་འགྱུར་བར་འདོད་མི་རིགས་པ་མེད་པས། རང་བཞིན་
མེད་པ་ལ་བྱ་བྱེད་མི་འཐད་པའི་སྐྱོན་མེད་དོ། །འདི་ནི་དཔེར་མཚོན་
ན་རང་བཞིན་མེད་པའི་རྨི་ལམ་གྱི་ཆུས་རང་བཞིན་མེད་པའི་རྨི་ལམ་
91



གྱི་མེ་བསད་ནས། དེས་འཚིག་པའི་སྡུག་བསྔལ་ལས་ཐར་བར་བྱེད་
པ་བཞིན་ནོ། ། དེ་བས་ན་དགྲའམ་མཛའ་བ་ཡང་རུང་སྟེ་སུས་མི་
རིགས་པའི་བྱ་བ་བྱེད་པར་མཐོང་བར་གྱུར་ན་དེའི་ཚེ་འདི་སྙམ་དུ་
འདི་འདྲའི་འཁྲུལ་བའི་བྱ་བ་ནི་རང་དབང་མིན་གྱི་རྐྱེན་གཞན་ལས་
གྱུར་ཏོ་ཞེས་དེ་ལྟར་སོམས་ཏེ་ཡིད་འཁྲུགས་སུ་མི་འཇུག་པར་བདེ་
བར་མནོས་ཞེས་ཏེ་གནས་པར་གྱིས་ཤིག་ཅེས་པའོ། ། འདི་ལྟར་ན་
མནོས་ཞེས་པ་ནི་དཔེ་མ་དག་པ་འདྲའོ། ། རྐྱེན་དབང་མིན་པ་ལ་་
གནོད་བྱེད་བསྟན་པ་ནི། གལ་ཏེ་རྐྱེན་གྱི་དབང་མ་ཡིན་པར་རང་
དགས་ཏེ་རང་གང་དགའ་བས་འགྲུབ་པར་འགྱུར་ན་སུ་འགའ་ཡང་
སྡུག་བསྔལ་མི་འདོད་པས་ལུས་ཅན་དག་ནི་རེ་ཟུང་མ་ ཡིན་པར་
ཐམས་ཅད་ཀྱང་སྟེ་སུ་འགའ་ལའང་སྡུག་བསྔལ་འབྱུང་བར་མི་འགྱུར་
ཏེ་སྡུག་བསྔལ་ཟློག་པ་ལ་རང་དབང་ཡོད་པའི་ཕྱིར་རོ། ། གསུམ་པ་
གནོད་བྱེད་ལ་ཇི་མི་སྙམ་པའི་བཟོད་པ་ནི། འདི་སྙམ་དུ་བསམས་
ཏེ་ཉོན་མོངས་ཀྱི་དབང་དུ་སོང་བའི་བག་མེད་པས་ནི་བདག་གི་ལུས་
ལའང་བདག་གིས་ཚེར་མ་ལ་སོགས་པ་བཙུགས་ཏེ་གནོད་པ་བྱེད་པ་
དང༌། ནོར་དང་བུད་མེད་ལ་སོགས་པ་ཐོབ་པར་བྱ་བའི་ཕྱིར་དུ་
རྔམ་ཞིང་ཟས་གཅོད་པ་ལ་སོགས་བྱེད་པ་དང་། ཁ་ཅིག་སྐྱེ་འགག་



ཅིང་གཡང་སར་མཆོང་བ་དང༌། དུག་དང་མི་འཕྲོད་པ་ཟ་བ་དང་།
བསོད་ནམས་མ་ཡིན་པ་སྡིག་པའི་ལས་སྤྱོད་པ་ཡིས་འཕྲལ་དང་ཡུན་
དུ་རང་གིས་རང་ལ་གནོད་པ་བྱེད་པ་ཡོད་ལ། གང་ཚེ་ཉོན་མོངས་
ཀྱི་དབང་དུ་གྱུར་པས་བདག་ཅེས་བྱ་བ་སྙིང་དུ་སྡུག་ཤོས་ཉིད་ཀྱང་
གསོད་པར་བྱེད་པ་དེ་ཚེ་ཁོང་ཁྲོའི་གཞན་དབང་ཅན་དེ་དག་གིས་མི་
གཞན་གྱི་ལུས་ལ་གནོད་པ་མི་བྱེད་པར་ཇི་ལྟར་སྡོད་པར་འགྱུར་ཏེ།
སྡོད་བསམས་ ཀྱང་ ཁོ་ ལ་ དབང་མེད་ པའི་ ཕྱིར་ རོ། ། དེས་ན་ཉོན་
མོངས་སྐྱེས་པས་མི་རིགས་པའི་ཚུལ་དེ་ལྟ་བུར་བདག་གསོད་པ་ལ་
སོགས་པའི་བྱ་བ་ལའང་རང་དབང་མེད་པར་ཞུགས་པ་ལ་སྙིང་རྗེ་སྐྱེ་
བར་རིགས་ཤིང༌། བརྒྱ་ལ་དེ་མ་སྐྱེས་ནའང་ཁྲོ་བར་འགྱུར་བ་ནི་
ཅིའི་ཐ་ཚིག་སྟེ། མི་འོས་པ་ཞིག་གོ་སྙམ་དུ་བསམས་ནས་གནོད་
བྱེད་ལ་ཁྲོ་བ་དགག་གོ ། གཞན་ཡང་གཞན་ལ་ཉེ་བར་འཚེ་བའི་
སྐྱོན་དེ་གང་ཟག་དེའི་རང་བཞིན་དང་གློ་བུར་གང་རུང་ཞིག་ལས་མི་
འདའ་ལ། དེ་གཉིས་གང་ལྟར་ནའང་ཁྲོ་བར་མི་རིགས་སོ་ཞེས་སྟོན་
པ་ནི། འདི་ལྟར་གལ་ཏེ་གཞན་ལ་འཚེ་བར་བྱེད་པ་བྱིས་པ་སོ་སྐྱེ་
རྣམས་ཀྱི་རང་བཞིན་ཡིན་ན་ནི་འཚེ་བའི་གང་ཟག་དེ་ལ་ཁྲོ་བར་མི་
རིགས་ཏེ། ཚ་ཞིང་སྲེག་པའི་རང་བཞིན་ཅན་གྱི་མེ་ལ་རེག་སྟེ་ཚིག་



པ་ན་དེ་ལ་བཀོན་མི་རིགས་པ་དང་འདྲ་བའི་ཕྱིར། བཀོན་ཞེས་པ་
ནི་ཁྲོ་བའི་མིང་ཡིན་ནོ། །འོན་ཏེ་ཉེ་བར་འཚེ་བའི་སྐྱོན་དེ་ནི་གློ་བུར་
བ་ཡིན་ལ། སེམས་ཅན་དེའི་རང་བཞིན་ནི་ངེས་པ་སྟེ་འཇམ་པ་
ཞིག་ནའང་འོ་ན་དེ་ལའང་ཁྲོ་བར་མི་རིགས་ཏེ་མཁའ་ལ་དུད་པ་
འཐུལ་བ་ན་ མཁའ་ལ་བཀོན་པ་སྟེ་ ཁྲོ་ མི་ རིགས་ པ་བཞིན་ནོ། །
དངོས་ བརྒྱུད་ ལ་ བརྟགས་ ནའང་ ཁྲོ་ མི་ རིགས་ སོ་ ཞེས་ སྟོན་ པ་ ནི།
དབྱུག་པ་ལ་སོགས་པའི་དངོས་པོ་བཀོལ་ཏེ་འཕེན་པའི་ཚེ་དབྱུག་པ་
ལ་ཁྲོའམ་གང་ཟག་ལ་ཁྲོ་གྲང༌། གལ་ཏེ་དབྱུག་པ་དབང་མེད་པར་
གང་ཟག་གིས་འཕེན་པའི་ཕྱིར་འཕེན་པ་པོ་ལ་ཁྲོའི་ འཕངས་པའི་
དབྱུག་པ་ལ་མིན་ནོ་སྙམ་ན། འོ་ན་འཕེན་པ་པོ་དེ་ཡང་དབང་མེད་
པར་ཞེ་སྡང་གིས་རྦད་པས་ཉིས་ན་ཞེ་སྡང་ལ་ཁྲོ་རིགས་ཀྱི་གང་ཟག་ལ་
མིན་ནོ། ། འདི་ལ་དཀོན་བརྩེགས་སུ་ཁྱི་རྒན་རྡོ་ལ་བསྙེགས་པའི་
དཔེས་གསུངས་སོ། ། རང་གིས་ལན་པར་བསམས་ནས་ཀྱང་དགག་
པ་ནི། གནོད་ པ་ གང་ དང་ གང་བྱུང་བའི་ ཚེ་ ཡང་ འདི་ སྙམ་ དུ།
བདག་གིས་སྔོན་ཆད་སེམས་ཅན་ལ་འདི་འདྲ་བ་ཡི་གནོད་པ་བྱས་
པའི་འབྲས་བུ་སྨིན་པ་ཡིན་ལ་དེ་བས་ན་སེམས་ཅན་གཞན་ལ་འཚེ་
བར་བྱེད་པའི་སྡིག་ཅན་བདག་ལ་གནོད་པ་འདི་འབྱུང་རིགས་སོ་སྙམ་
94



དུ་གཞན་ལ་ཁྲོ་བ་དགག་གོ ། ཕ་རོལ་པོས་མཚོན་གྱིས་བརྡེགས་ཏེ་
ལུས་ལ་རྨ་གཏོད་པའི་ཚེ་ཡང་འདི་སྙམ་དུ་དེའི་མཚོན་དང་བདག་གི་
ལུས་གཉིས་ཀ་སྡུག་བསྔལ་གྱི་རྒྱུ་ཡིན་པར་མཚུངས་ཏེ། འདི་ལྟར་
དེས་ནི་རྨ་གཏོད་བྱེད་ཀྱི་མཚོན་ཕྱུང་ལ། བདག་གིས་ནི་རྨ་གཏོད་
བྱའི་ལུས་ཕྱུང་ན། གང་ཞིག་ལ་ནི་ཁྲོ་བར་བྱ་སྙམ་དུ་དགག་གོ །
རྣམ་པ་གཅིག་ཏུ་ན་བདག་ཁོ་ནས་ནོངས་ཏེ། འདི་ལྟར་ཤུ་བ་མིའི་
གཟུགས་འདྲ་བ་རེག་ཏུ་མི་བཟོད་པའི་སྡུག་བསྔལ་ཅན་གྱི་ཕུང་པོ་དྲི་
ང་བ་འདི་སྲིད་པས་བློའི་མིག་ལྡོངས་པ་བདག་གིས་བཟུང་བར་གྱུར་
ན་དེ་ལ་གནོད་པ་བྱེད་པའི་ཤ་སྦྲང་འཁོར་བ་ལས་འོས་མེད་པས་སུ་ལ་
ཁྲོ་སྟེ། ཉིས་ན་བདག་རང་ལ་ཁྲོ་རིགས་སོ། ། གཞན་ཡང་བྱིས་པ་
བདག་ལྟ་བུ་ནི་བསམ་པའི་ངོས་ནས་སྡུག་བསྔལ་མི་འདོད་ཅིང་ལག་
ལེན་ གྱི་ངོས་ནས་སྡུག་བསྔལ་ གྱི་རྒྱུ་འབའ་ ཞིག་ ལ་བརྐམ་པས་ན།
མི་འདོད་པའི་སྡུག་བསྔལ་གང་བྱུང་བ་ཐམས་ཅད་ནི་རང་གིས་བྱས་
པའི་ལས་ཀྱི་ཉེས་པས་རང་ལ་གནོད་པར་གྱུར་པ་ཡིན་ན། གཞན་
ལ་བཀོན་དུ་ཅི་ཞིག་ཡོད་དེ། དཔེར་ན་དམྱལ་བའི་སྲུང་མ་དང་།
རལ་གྲི་ལོ་མའི་ནགས་ཚལ་ལ་སོགས་པ་ལྟར་རང་གི་ལས་ཀྱིས་གནོད་
བྱེད་འདི་རྣམས་བསྐྱེད་པ་ཡིན་ན་གཞན་གང་སུ་འདྲ་ཞིག་ལ་ནི་ཁྲོ་
95



བར་བྱ། དེར་མ་ཟད་བདག་གི་ཚེ་སྔོན་མའི་ལས་ཀྱིས་བསྐུལ་བར་
བྱས་ནས་ད་ལྟ་བདག་ལ་གནོད་བྱེད་ཀྱི་གང་ཟག་འདི་རྣམས་འབྱུང་
སྟེ་ཞེས་པ་འབྱུང་བ་ཡིན་ལ། གནོད་པ་བྱས་པའི་རྒྱུ་དེས་ནི་གནོད་
བྱེད་ཀྱི་སེམས་ཅན་དམྱལ་བར་འདོང་བར་འགྱུར་ན་དོན་དུ་བདག་
གིས་ནི་དེ་དག་མ་བརླག་གམ་སྟེ་རླག་པར་བྱེད་པ་ཡིན་པས་དེ་དག་ལ་
ཇི་ལྟར་ཁྲོ། དེར་མ་ཟད་གནོད་བྱེད་འདི་དག་ལ་ནི་དམིགས་རྟེན་
བཅས་ནས་བདག་གིས་བཟོད་པ་བསྒོམས་པས་བདག་གི་སྡིག་པ་མང་
དུ་འབྱང་ཞིང་ཚོགས་རྫོགས་ལ། བདག་ལ་བརྟེན་ནས་གནོད་བྱེད་
དེ་དག་ནི་ཡུན་རིང་སྡུག་བསྔལ་མྱོང་བའི་སེམས་ཅན་དམྱལ་བར་
འདོང་བས། བདག་ནི་དེ་དག་ལ་གནོད་བྱེད་དུ་སོང་ལ། དེ་དག་
བདག་ལ་ཕན་འདོགས་བྱེད་དུ་སོང་ན། ཕྱིན་ཅི་ལོག་ཏུ་ཅིའི་ཕྱིར་
མ་རུངས་པའི་སེམས་ཁྱོད་ཁྲོ་བར་བྱེད་དེ་ཁྲོ་མི་རིགས་སོ། ། འོ་ན་
བདག་གིས་ཕ་རོལ་པོའི་ཞེ་སྡང་གི་རྐྱེན་བྱས་པས་བདག་ཀྱང་དམྱལ་
བར་འགྲོའོ་སྙམ་ན་གལ་ཏེ་བདག་ལ་བསམ་པའི་ཡོན་ཏན་བཟོད་པ་
ཡོད་ན་དམྱལ་བར་མི་འགྲོ་ལ། དེ་མེད་ན་འགྲོའོ་ཞེས་ཤུགས་ཀྱིས་
སོ༑ ༑ གལ་ཏེ་ཁྱོད་ཀྱི་བཟོད་པ་གནོད་བྱེད་ལས་སྐྱེ་བས་དེ་ཡང་
དམྱལ་བར་མི་འགྲོའོ་ཞེ་ན། བདག་གིས་བདག་དམྱལ་བ་ལས་་



བསྲུངས་པ་ནི་བཟོད་པ་བསྒོམས་པ་ལས་ཡིན་ན། དེས་གནོད་བྱེད་
དེ་དག་ལ་སྐབས་འདིར་ཕན་གནོད་ཅི་ཞིག་འབྱུང་སྟེ། འབྱུང་བའི་
དོན་མེད་པའི་ཕྱིར། འོ་ན་ཁོས་ གནོད་སྐྱེལ་བ་བདག་ལ་ ཕན་་་་
འདོགས་བྱེད་དུ་སོང་ན་བདག་གིས་ཀྱང་ཁོ་ལ་གནོད་ལན་དུ་གནོད་
སྐྱེལ་རིགས་སོ་སྙམ་ན། འོན་ཏེ་གནོད་ལན་དུ་གནོད་བྱས་ན་དེ་
དག་གི་སེམས་བསྲུངས་པར་མ་གྱུར་ལ། བདག་གི་རྒྱལ་སྲས་ཀྱི་སྤྱོད་
པའང་ཉམས་པར་འགྱུར་རོ། ། དེར་མ་ཟད་དེས་ནི་དཀའ་ཐུབ་ཀྱི་
མཆོག་བཟོད་པའང་ཞིག་པར་འགྱུར་བས་གཏན་མི་རིགས་སོ། །
དཔེ་ཕལ་ཆེ་བར་དེས་ན་ཞེས་བྱུང་ཡང་དེས་ནི་ཞེས་འོང་རྒྱུར་སྣང་ངོ༌།
ད་ནི་འཇིག་རྟེན་ཆོས་བརྒྱད་ཀྱི་ནང་ཚན་བརྙས་པ་དང་ཚིག་རྩུབ་
དང་མི་སྙན་པར་སྨྲ་བ་ལ་ཁྲོ་བ་དགག་པ་ནི། ཡིད་ནི་ལུས་ཅན་མ་
ཡིན་པས་གང་ཟག་སུས་ཀྱང་གང་དུའང་གཞོམ་མི་ནུས་ལ། ལུས་ལ་
བདག་ཏུ་མངོན་པར་ཞེན་པས་ན་ལུས་དེ་ལ་ནི་སྡུག་བསྔལ་དག་གིས་
གནོད་པ་དེ་ལྟར་ཡང་བརྙས་པ་དང་ཚིག་རྩུབ་སྨྲ་བ་དང་མི་སྙན་པ་ཡི་
ཚིག་དེ་ཡིས་ནི་སེམས་ལྟ་ཞོག་ལུས་ལའང་གནོད་པར་མ་གྱུར་ན།
སེམས་ཁྱོད་ཅི་ཕྱིར་རབ་ཏུ་ཁྲོ་སྟེ་ཁྲོ་མི་རིགས་སོ། ། གལ་ཏེ་བརྙས་
སོགས་ཀྱིས་གཞན་དག་བདག་ལ་མ་དད་པའམ་མི་དགའ་བའི་རྐྱེན་དུ་
97



བྱེད་པས་ཁྲོ་སྙམ་ན། མི་དགའ་བ་དེས་ནི་ཚེ་འདིའམ་ཚེ་གཞན་
དུའང་རུང་སྟེ་བདག་ལ་གནོད་ཅིང་ཟ་བར་མི་བྱེད་ན། བདག་ནི་
ཅིའི་ཕྱིར་དེ་མི་འདོད་སྙམ་དུ་བསམ། ཡང་བརྙས་པ་སོགས་ཀྱིས་
རྙེད་པའི་བར་ཆད་བྱེད་པའི་ཕྱིར་གལ་ཏེ་བརྙས་སོགས་འདི་རྣམས་
བདག་མི་འདོད་སྙམ་ན། བདག་གི་རྙེད་པ་རྣམས་ཕྱི་མར་འཁྱེར་དུ་
མེད་པས། འདིར་འདོར་བར་འགྱུར་གྱི་ཁྲོ་བའི་སྡིག་པ་དག་ནི་
བརྟན་ཆགས་པར་གནས་པས་ རྙེད་་པའི་ དོན་ དུ་ ཁྲོ་ ག་ ལ་ རིགས།
གལ་ཏེ་ཁོས་མ་བརྙས་ན་ཚུལ་འཆོས་སོགས་ཀྱིས་ལོངས་སྤྱོད་འདུའོ་
སྙམ་ན་བདག་ནི་དེང་ཉིད་དུ་ཤི་ཡང་བླའི་ལོག་འཚོས་ཡུན་རིང་
གསོན་དུ་མི་རུང་སྟེ་བདག་ལྟ་བུ་ཡུན་རིང་པོར་གནས་པར་གྱུར་ཀྱང་
འཆི་བའི་སྡུག་བསྔལ་མྱོང་དགོས་པ་དེ་ཉིད་ཡིན་པའི་ཕྱིར། དཔེར་
ན་རྨི་ལམ་དུ་ལོ་བརྒྱར་བདེ་བ་མྱོང་བར་རྨིས་ནས་སད་པར་གྱུར་པ་
གང་ཡིན་པ་དང་། དེ་ལས་གཞན་ཞིག་གིས་རྨི་ལམ་དུ་ཡུད་ཙམ་
ཞིག་བདེ་བ་མྱོང་བར་རྨིས་ནས་སད་པར་གྱུར་པ་གང་ཡིན་པ་ལ་
དཔེར་མཚོན་ན། དེ་འདྲའི་གཉིད་སད་པ་དེ་དག་གཉིས་ཀ་ལའང་
རྨི་ལམ་གྱི་བདེ་བ་དེ་དང་དེ་ནི་དྲན་པའི་ཡུལ་ཙམ་དུ་འགྱུར་གྱི་ཕྱིར་
འོང་བ་མེད་པ་དེ་བཞིན་དུ་ཚེ་རིང་ཚེ་ཐུང་གཉིས་ཀ་ལའང་འཆི་བའི་
98



དུས་ན་ཚེ་འདིའི་བདེ་བ་ཐམས་ཅད་དྲན་པའི་ཡུལ་ཙམ་དུ་འགྱུར་གྱི་
ཕྱིར་འོང་བ་མེད་པའི་ངང་ཚུལ་དེ་འདྲར་ཟད་དོ། ། གཞན་ཡང་ཇི་
ལྟར་འདོད་པ་བཞིན་རྙེད་པ་མང་པོ་ཐོབ་པར་གྱུར་ཏེ་ཡུན་རིང་པོའི་
དུས་སུ་བདེ་བ་ཅི་དགར་སྤྱད་ཀྱང་འཆི་བའི་ཚེ་ཆོམ་པོས་ཕྲོགས་པ་ཇི་
བཞིན་དུ་སྒྲེན་མོ་ལག་པ་སྟོང་པར་ཕྱི་མར་འགྲོ་དགོས་པས་རྙེད་པ་ལ་
སྙིང་པོ་ཅི་ཞིག་ཡོད། གལ་ཏེ་རྙེད་པས་ཡུན་རིང་དུ་གསོན་པར་
གྱུར་ན་དེའི་རིང་ལ་སྡིག་པ་ཟད་པར་བྱེད་ཅིང་བསོད་ནམས་བྱ་བར་
ཆོག་པས་དེའི་གེགས་བྱེད་པ་ལ་ཁྲོའོ་ཞེ་ན་རྙེད་པའི་དོན་དུ་ཁྲོས་པར་
གྱུར་ན་སྔར་ཡོད་ཀྱི་བསོད་ནམས་ཟད་ཅིང་སྔར་མེད་ཀྱི་སྡིག་པ་་
གསོག་པར་མི་འགྱུར་རམ་སྟེ་འགྱུར་བས། གང་གི་དོན་དུ་བདག་
གསོན་པའི་དགོས་པ་དགེ་བ་དེ་ཉིད་གལ་ཏེ་ཉམས་པར་གྱུར་ན་སྡིག་
པ་འབའ་ཞིག་བྱེད་པའི་ཚེ་གསོན་པ་དེས་ཀོ་ཅི་ཞིག་བྱ་སྟེ། དོན་
མེད་དོ། ། གལ་ཏེ་སེམས་ཅན་གཞན་དང་གཞན་བདག་ལ་དད་པ་
ཉམས་པར་བྱེད་པས་མི་སྙན་པར་སྨྲ་བ་ལ་ཁྲོའོ་ཞེ་ན། འོ་ན་གཞན་
ལ་མི་སྙན་བརྗོད་པ་ལའང་ཁྱོད་དེ་བཞིན་ཅི་སྟེ་ཁྲོ་བར་མི་བྱེད་དེ།
དེ་ལ་དད་པ་ཉམས་པར་བྱེད་པའི་ཕྱིར། གལ་ཏེ་དེ་འདྲའི་མ་དད་
པ་ནི་གཞན་ཕན་ཚུན་དུ་ལྟ་སྟངས་ལ་རག་ལས་པས་བདག་གིས་ཅི་
99



བྱར་ཡོད་སྙམ་དུ་དེ་འདྲའི་དད་པ་མེད་པ་ལ་ཁྱོད་བཟོད་པར་བྱེད་ན་
རང་ལ་མ་དད་པའང་ཁོའི་ཉོན་མོངས་སྐྱེ་བ་ལ་རག་ལས་པས་མི་སྙན་
སྨྲ་ལ་ཅིས་མི་བཟོད་དེ་བཟོད་རིགས་སོ། ། དེ་བཞིན་དུ་སངས་རྒྱས་
ཀྱི་སྐུ་གཟུགས་དང་མཆོད་རྟེན་དང་། དམ་ཆོས་སོགས་ལ་ངག་གིས་
འཆལ་བ་སྟེ་སྨོད་ཅིང་ལུས་ཀྱིས་འཇིག་པར་བྱེད་པ་དག་ལའང་བདག་
གིས་ཞེ་སྡང་བར་མི་རིགས་ཏེ། ཡུལ་སངས་རྒྱས་སོགས་ལ་ནི་གང་
བྱས་ཀྱང་གནོད་པ་མི་མངའ་བས་རང་ཉིད་གཞོམ་པ་ཙམ་དུ་ཟད་
པའི་ཕྱིར། འདི་མདོ་མང་པོ་ལས་གསལ་བར་གསུངས་སོ། ། དེ་
བཞིན་དུ་རང་གི་བླ་མ་དང་གཉེན་ལ་སོགས་པ་དང་། མཛའ་བཤེས་
སོགས་ལ་གནོད་པ་བྱེད་པ་རྣམས་ལའང་ཚིག་སྔ་མའི་སྐབས་སུ་ཇི་
སྐད་བཤད་པའི་ཚུལ་གྱིས་རང་དབང་མེད་པར་རྐྱེན་གཞན་དག་ལས་
འགྱུར་བར་མཐོང་བར་བྱས་ནས་ཁྲོ་བ་བཟློག་པར་བྱའོ། ། སེམས་
ཡོད་མེད་ལ་བརྟགས་ནས་ཁྲོ་བ་དགག་པ་ནི། ལུས་ཅན་རྣམས་ལ་
སེམས་ཡོད་དང་སེམས་མེད་གཉིས་ཀས་གནོད་པ་བྱས་ན་ཁྱོད་སེམས་
ཡོད་ཅི་སྟེ་ལོགས་སུ་བཀར་ཏེ་ཞེ་བཀོན། དེ་བས་ན་སེམས་ཡོད་
སེམས་མེད་ཀྱི་གནོད་པ་གང་དང་གང་ལའང་བསྲན་བཙུགས་ཏེ་་
བཟོད་པར་གྱིས་དང་། དེ་ལྟ་མིན་ན། གནོད་བྱ་གནོད་བྱེད་
100



གཉིས་ཀ་ཁྱད་མེད་པར་སྐྱོན་ཅན་དུ་འགྱུར་རོ། ། ཇི་ལྟར་ཞེ་ན།
གནོད་བྱེད་ལ་ལ་རྨོངས་པ ས་ཉེ ས་པ་བྱེད་ལ། གནོད་བྱ་ལ་ལ་
རྨོངས་པས་ཁྲོས་པར་གྱུར་ན་གཉིས་ཀ་ནོར་མཉམ་དུ་སོང་བས། དེ་
ལ་སྐྱོན་མེད་དུ་རྒྱུ་མཚན་གང་གིས་བྱ་ཞིང་ོན་དང་བཅས་པ་དེ་གང་
ཞིག་ཡིན་ཏེ། དབྱེ་མི་ནུས་སོ། ། གཞན་ཡང་ཁྱོད་གནོད་པ་མི་
འདོད་ན་ལས་གང་གིས་གཞན་དག་རང་ལ་གནོད་པ་བྱེད་པའི་ལས་
དེ་སྔོན་ཆད་ཁྱོད་ཀྱིས་ཅིའི་ཕྱིར་བྱས། དེ་བས་ན་རང་གི་བདེ་སྡུག་
ཐམས་ཅད་རང་གི་ལས་ལ་རག་ལས་ན། བདག་གི་གནོད་བྱེད་འདི་
དག་ལ་ཅི་སྟེ་བཀོན་པར་བྱེད། དེ་ལྟར་ལས་ལ་ལྟོས་པར་མཐོང་
ནས་ཅི་ནས་ཀྱང་ལུས་ཅན་ཐམས་ཅད་ཕན་ཚུན་དུ་ཁྲོ་བ་སྤངས་ནས་
བྱམས་སེམས་སུ་འགྱུར་བ་དེ་ལྟར་བདག་གིས་བྱ་སྟེ། དེའི་ཐབས་སུ་
ནི་བསོད་ནམས་དག་ལ་བསྒྲིམས་ཏེ་འབད་པར་བྱའོ། ། དཔེར་ན་
ཁྱིམ་ཚིག་པར་གྱུར་པའི་མེ་གང་དག་ལས་གཡོས་ཕྱིར་ཁྱིམ་གཞན་ཞིག་
ཏུ་སོང་ནས་ནི་རྩྭ་སོགས་གང་ལ་མེ་མཆེད་པར་བྱེད་པའི་ཉེན་ཡོད་པ་
དེ་དག་ནི་ཕྱུང་སྟེ་དོར་བར་རིགས་ལ། དེ་བཞིན་གང་ལ་སེམས་
ཆགས་ནས་ཞེ་སྡང་གི་མེ་ནི་མཆེད་པར་གྱུར་པའི་གཉེན་བཤེས་སོགས་
ཀྱང་བསོད་ནམས་ཚིག་པར་དོགས་པའི་མཁས་པ་ཡིས་དེ་ཐམས་ཅད་
101



ནི་དེའི་མོད་ཉིད་ལ་དོར་འོས་སོ། ། དེ་ལྟར་བྱས་པས་འཕྲལ་ལ་ཅུང་
ཟད་དཀའ་ཡང་སླ་སྟེ། དཔེར་ན་གསོད་པའི་མི་ཞིག་ལག་བཅད་དེ་
གལ་ཏེ་སྲོག་ལས་ཐར་ན་ཅིས་མ་ལེགས། དེ་བཞིན་གཉེན་བཤེས་
དང་ལོངས་སྤྱོད་ཀྱིས་ཕོངས་པ་སོགས་གལ་ཏེ་མིའི་སྡུག་བསྔལ་གྱིས་
དམྱལ་བ་བྲལ་ན་ཅིས་མ་ལེགས། གཞན་ཡང་དགྲས་གཙེས་པ་
སོགས་ཀྱིས་མཚོན་ད་ལྟའི་སྡུག་བསྔལ་ཆུང་ངུ་འདི་ཙམ་ལའང་བདག་
གིས་བཟོད་པར་མི་ནུས་ན་དེ་ལས་ཆེ་བ་ག་ལ་བཟོད། དེས་ན་
དམྱལ་བའི་སྡུག་བསྔལ་གྱི་རྒྱུ་ཁོང་ཁྲོ་བ་ཅི་སྟེ་ཟློག་པར་མི་བྱེད།
སྔོན་ཆད་མནོག་ཆུང་བ་འདོད་པའི་དོན་དུ་བསྲེགས་པ་དང་བཅད་པ་
ལ་སོགས་ཏེ་མནར་མེད་པའི་དམྱལ་བར་ལན་གྲངས་སྟོང་ཕྲག་མང་
པོར་སྡུག་བསྔལ་གྱི་ཚོར་བ་དྲག་པོ་མྱོང་བར་གྱུར་ཀྱང་བདག་གིས་
རང་གི་དོན་དང་ནི་གཞན་གྱི་དོན་གང་ཡང་མ་བྱས་སོ་སྟེ་མ་བྱས་ལ།
ཆོས་ཀྱི་དཀའ་སྤྱད་འདི་ནི་སྔ་མ་དེ་ཙམ་དུ་གནོད་པའང་མིན་ལ།
འབྲས་བུ་དོན་ཆེན་དག་ཀྱང་འགྲུབ་པར་འགྱུར་བས་འགྲོ་བའི་གནོད་
པ་སེལ་བར་བྱེད་པའི་ཆོས་ཀྱི་སྡུག་བསྔལ་ལ་ཁུར་མིན་རྒྱན་སོང་གི་
དཔེ་ལྟར་དགའ་བ་འབའ་ཞིག་འདིར་བྱ་བར་རིགས་སོ། །དགྲ་བོའི་
བདེ་བ་ལ་མི་བཟོད་པ་དགག་པ་ནི། གཞན་གྱིས་དགྲ་ཡོན་ཏན་
102



དང་ལྡན་ནོ་ཞེས་བསྟོད་ནས་བསྟོད་མཁན་དེ་གལ་ཏེ་དགའ་བའི་བདེ་
བ་ཐོབ་ན་ཡིད་ཁྱོད་ཀྱང་ནི་དགྲ་དེ་བསྟོད་ནས་ཅིའི་ཕྱིར་དེ་ལྟར་
དགའ་བར་མི་བྱེད་དེ། ཁྱོད་ཀྱིས་དགྲའི་ཡོན་ཏན་ལ་དགའ་བའི་
བདེ་བ་འདི་ནི་བདེ་བའི་འབྱུང་གནས་ཁ་ན་མ་ཐོ་བ་མེད་པ་ཡིན་ཞིང་།
ཡོན་ཏན་ལྡན་པ་མཁས་ པ་ རྣམས་ ཀྱིས་ ཀྱང་ ག ནང་ བ་ ཡིན་ ལ།
གཞན་སྡུད་པའི་ཐབས་ཀྱི་མཆོག་ཀྱང་ཡིན་ནོ། །སྔར་ལྟར་བསྟོད་ན་
གཞན་དགྲ་བོ་ཡང་དེ་ལྟར་བདེ་བར་འགྱུར་རོ་ཞེས་གལ་ཏེ་ཁྱོད་
གཞན་བསྟོད་པའི་བདེ་བ་འདི་མི་འདོད་ན་དེའི་ཚེ་གླ་རྔན་སྦྱིན་པ་
སོགས་ཀྱང་བྲན་གཡོག་སོགས་བདེ་བའི་རྒྱུའོ་ཞེས་སྤངས་དགོས་པའི་
ཕྱིར་མཐོང་བ་ཚེ་འདིར་བྲན་གྱི་ལས་མི་བྱེད་པ་དང་མ་མཐོང་བ་ཕྱི་
མའི་བདེ་བ་ཉམས་པར་འགྱུར་བས་ཆེས་མི་རིགས་སོ། །ཡང་གཞན་
གྱིས་རང་གི་ཡོན་ཏན་བརྗོད་པའི་ཚེ་གཞན་ལའང་དེ་བརྗོད་པའི་བདེ་
བ་འདོད་པར་བྱེད་ལ་རང་གིས་གཞན་གྱི་ཡོན་ཏན་བརྗོད་པའི་ཚེ་
རང་ལའང་དེ་བརྗོད་པའི་བདེ་བ་མི་འདོད་པར་བྱེད་དེ། འགལ་
བར་ཞུགས་པ་ཡིན་ནོ། ། གཞན་གྱི་རྙེད་སོགས་ལ་ཁྲོ་བ་དགག་པ་ནི།
སེམས་ཅན་ཐམས་ཅད་གཏན་བདེར་འགོད་པར་འདོད་པས་བྱུང་
ཆུབ་ཏུ་ནི་སེམས་བསྐྱེད་ནས་ཁྱོད་བྱིན་མི་དགོས་པར་སེམས་ཅན་རང་
103.



གིས་བདེ་བ་ཕྲན་ཚེགས་རྙེད་ན་དེས་ཀོ་ཅི་སྟེ་ཁྲོ་བར་བྱེད་དེ་དགར་
རིགས་སོ། ། འཇིག་རྟེན་གསུམ་གྱི་མཆོད་ཡུལ་དུ་འཚང་རྒྱ་བར་
སེམས་ཅན་རྣམས་ནི་འདོད་ཅེས་དམ་བཅའ་ན་དེ་དག་གིས་བསྙེན་
བཀུར་ངན་ངོན་ཙམ་ཐོབ་པ་མཐོང་ནས་ཅིའི་ཕྱིར་དེ་ལ་གདུང་བར་
བྱེད། དཔེར་ན་གསོ་བྱ་གང་ཞིག་གི་ནང་ནས་ཁྱོད་ཁོ་ནའི་གསོ་
བར་བྱ་བ་གཉེན་ལྟ་བུ་ཞིག་ལ་ཁྱོད་ཉིད་ཀྱིས་ནི་ཟས་སྐོམ་སོགས་སྦྱིན་
པར་བྱ་བ་དེ་ཡི་ཚབ་ཏུ་གཉེན་རང་ཉིད་ཀྱིས་འཚོ་བ་རྙེད་པར་གྱུར་ན་
དགའ་བར་མི་འགྱུར་བར་སླར་ཁྲོའམ་ཅི། བསྙེན་བཀུར་ངན་ངོན་
དེ་ཙམ་ཡང་ཅི་སྟེ་འགྲོ་ལ་བྱུང་བར་མི་འདོད་ན། དེ་ལ་བྱང་ཆུབ་
བྱུང་བར་འདོད་པ་གང་ཡིན་པ་དེ་ཚིག་ཙམ་དུ་མི་འགྱུར་རམ། དེ་
བས་ན་གང་ཞིག་གཞན་འབྱོར་ཅུང་ཟད་ཙམ་ལའང་མི་བཟོད་ནས་
ཡིད་ཁྲོ་བ་དེ་ལ་བྱང་ཆུབ་ཀྱི་སེམས་ནི་ག་ལ་ཡོད་སྙམ་དུ་ཕྲག་དོག་ཟློག་
གོ ༑ ༑ གལ་ཏེ་འགྲན་ཟླ་དེས་སྦྱིན་བདག་ལྟ་བུ་དེ་ལས་དངོས་པོ་དེ་
རྙེད་དམ། ཡང་ན་སྦྱིན་བདག་རང་གི་ཁྱིམ་ན་གནས་པར་གྱུར་
པའང་རུང་སྟེ། རྣམ་པ་ཀུན་ཏུའང་དངོས་པོ་དེ་ཁྱོད་ལ་ནི་མེད་ན་
དགྲ་དེ་ལ་བྱིན་ནའང་རུང་ཡང་ན་མ་བྱིན་པར་སྦྱིན་བདག་གིས་་་
བསྲེལ་ནའང་རུང་སྟེ་དངོས་པོ་འདིས་ཁྱོད་ལ་ནི་ཅི་ཞིག་བྱ་སྟེ་ཕན་མི་
104



ཐོགས་པའི་ཕྱིར་རོ། ། དེ་བས་ན་རང་ལ་རྙེད་པ་འབྱུང་བའི་རྒྱུ་
བསོད་ནམས་དང་ནི་རྐྱེན་དད་པའམ་རུང་སྟེ། རང་གི་ཡོན་ཏན་
རྣམས་ནི་ཁོང་ཁྲོས་ཅིའི་ཕྱིར་འདོར། དེས་ན་རྙེད་པ་ཐོབ་པར་
འགྱུར་བའི་རྒྱུ་བསོད་ནམས་སོགས་མི་འཛིན་པ་ལ་རྒྱུ་མཚན་གང་གིས་
ཁྲོ་བར་མི་བྱེད་དེ་མི་ཁྲོ་བའི་རྒྱུ་མཚན་དེ་སྨྲོས་ཤིག །ཁྱོད་ནི་རང་
གིས་སེར་སྣ་སོགས་སྡིག་བྱས་པ་ལ་འགྱོད་པའི་མྱ་ངན་མེད་པར་མ་
ཟད་ཀྱི། ད་དུང་སྔོན་ཆད་སྦྱིན་པ་སོགས་བསོད་ནམས་བྱས་པ་
གཞན་དག་དང་ལྷན་ཅིག་ལོངས་སྤྱོད་སོགས་ལ་འགྲན་པར་བྱེད་
འདོད་དམ། ཤིན་ཏུའང་འཁྲུལ་ལོ། །བམ་པོ་གཉིས་པའོ། །ཡི་
རང་གོ་ལོག་དགག་པ་ནི། གལ་ཏེ་དགྲ་གང་ཞིག་མི་བདེ་ཞིང་མི་
དགའ་བར་བྱུང་ནའང་དེ་ལ་ཁྱོད་དགར་ཅི་ཞིག་ཡོད་དེ། ཁྱོད་ལ་
ཅུང་ཟད་ཀྱང་མི་ཕན་པའི་ཕྱིར། ཁོ་ཤི་ན་ཅི་མ་རུང་སྙམ་པ་ལྟ་བུའི་
ཁྱོད་ཀྱི་ཡིད་སྨོན་ཙམ་གྱིས་ནི་དེ་ལ་གནོད་པའི་རྒྱུར་མི་འགྱུར་ལ།
གལ་ཏེ་ཁྱོད་ཀྱི་འདོད་པས་ཏེ་འདོད་པ་ལྟར་སྡུག་བསྔལ་དེ་ཁོ་ལ་གྲུབ་
ནའང་ཁྱོད་དགར་ཏེ་ཁྱོད་ལ་དགའ་རྒྱུ་ཅི་ཞིག་ཡོད། གལ་ཏེ་
འཚེངས་པར་འགྱུར་རོ་ཞེ་ན། ངན་སེམས་དེ་ལས་རང་ཕུང་བར་བྱ་
བའང་གཞན་ཅི་ཞིག་ཡོད་དེ། ཉོན་མོངས་ཉ་པས་བཏབ་པའི་ངན་
105



སེམས་མཆིལ་པ་གཅིག་པུ་འདི་ནི་ཤིན་ཏུ་མི་བཟད་པའི་གཟེ་སྟེ་
འགུག་བྱེད་གཅིག་པུ་ཡིན་པས་དེས་དམ་པོར་བཟུང་ནས་ཁྲིད་དེ་
སེམས་ཅན་དམྱལ་བའི་བུམ་པར་ཡང་དམྱལ་བའི་སྲུང་མས་བདག་
ཡུན་རིང་པོར་འཚེད་པར་ངེས་པའི་ཕྱིར་རོ། ། ཡང་གི་སྒྲས་ནི་ཉེས་
དམིགས་གཞན་མ་ཟད་ཅེས་པའོ། ། གལ་ཏེ་བདག་གི་བསྟོད་སོགས་
གཞིག་པས་དེར་ཁྲོའོ་སྙམ་ན་མི་རིགས་ཏེ། བསྟོད་པ་དང་སྙན་པར་
གྲགས་པའི་རིམ་གྲོས་ནི་ཕྱི་མར་བདེ་བའི་བསོད་ནམས་སུ་མི་འགྱུར་
ལ་འདིར་ཚེ་རིང་བར་ཡང་མི་འགྱུར་ཞིང༌། བདག་ལ་སྟོབས་བསྐྱེད་
པར་ཡང་མི་འགྱུར། ནད་མེད་པ་བྱེད་པའང་མིན། ལུས་བདེ་
བར་ཡང་མི་འགྱུར་རོ། ། དེས་ན་བདག་ནི་རང་ལ་ཕན་པའི་དོན་པོ་
གང་ཞིག་ཡིན་པ་ཤེས་པར་གྱུར་ན་ལྟ་བསྟོད་སོགས་དེ་ལ་རང་དོན་ཅི་
ཞིག་ཡོད་དེ་གང་ཡང་མེད་དོ། ། གལ་ཏེ་གནས་སྐབས་ཡུད་ཙམ་
པའི་ཡིད་བདེ་འབའ་ཞིག་འདོད་ན་ནི་རྒྱུན་པོ་འགྱེད་པ་དང་བུད་
མེད་དང་རྩེ་བ་སོགས་བསྟེན་བྱ་མ་ཡིན་པ་ཐམས་ཅད་དང་ཆང་ཡང་
བསྟེན་དགོས་སོ། །བསྟོད་སོགས་ལ་ཕན་པའི་དོན་མེད་པར་མ་ཟད་
ཀྱི། གཏོང་ཕོད་ཅན་དུ་གྲུགས་པའི་དོན་དུ་ནོར་ཡོད་རྒུ་གཏོང་ཞིང་
དཔའ་བོར་གྲགས་པའི་དོན་དུ་གཡུལ་སར་བདག་ཉིད་ཀྱང་ནི་གསོད་
106



བྱེད་ན། དེ་ལས་ཕུང་ཚབས་ཆེ་བ་ཅི་ཞིག་ཡོད། ཚིག་འབྲུ་རྣམས་
ཀྱིས་བདག་ལ་ཅི་ཞིག་བྱ་སྟེ། རང་ཤི་ན་དེ་ཀོ་སུ་ལ་བདེ་བ་སྐྱེད།
འོན་ཏེ་རྩེད་མོའི་ཚུལ་དུ་བརྩེགས་པའི་བྱེ་མའི་ཁང་བུ་རྡིབ་པར་གྱུར་
ན་བྱིས་པ་རྣམས་ནི་མི་དགའ་ནས་ག་ཆད་དུ་ངུ་བ་དེ་བཞིན་དུ་ཅི་ཡང་
ཕན་ཐོགས་མེད་པའི་བསྟོད་པ་དང་གྲགས་པ་ཉམས་ན་རང་གི་སེམས་
ནི་བྱིས་པ་བཞིན་དུ་མི་དགའ་བར་བྱེད་དེ་མཁས་པས་བརྟགས་ན་
བཞད་གད་ཀྱི་རྒྱུའོ། ། བསྟོད་གྲགས་ལ་དགའ་བའི་རྒྱུ་ཇི་ལྟར་ཡིན་
བརྟགས་ནས་འགོག་པ་ནི། རེ་ཞིག་སྒྲ་ལ་སེམས་མེད་པའི་ཕྱིར་ན་
བདག་ལ་བསྟོད་འདོད་ཀྱི་སེམས་དེ་ལ་ཡོད་མི་སྲིད་པས་སྒྲ་དེ་ལ་
དགའ་བར་མི་རིགས་ཤིང༌། བདག་ལ་བསྟོད་པས་གཞན་དག་་
དགའ་འོ། ། ཞེས་གྲགས་པ་གང་ཡིན་པ་དེ་ནི་བདག་དགའ་བའི་རྒྱུ་
ཡིན་ནམ་ཞེས་གྲང་ན་དེ་ཡང་མིན་ལ། སྐྱེ་བོ་གཞན་ནམ་ཡང་ན་
བདག་ལའང་རུང་སྟེ་ཕ་རོལ་པོ་གཞན་དག་དགའ་བས་བདག་ལ་ཅི་
ཞིག་ཕན་ཏེ། དགའ་བའི་བདེ་བ་དེ་ནི་ཕ་རོལ་པོ་དེ་ཉིད་ཀྱི་ཡིན་
པས། བདག་གིས་དེ་ལས་ཤས་ཙམ་ཡང་མི་ཐོབ་པའི་ཕྱིར། ཞེས་
ཏེ ༑ དོན་བསྡུས་ན། བསྟོད་པའི་དགའ་བ་དེ་སྒྲས་བསྡུས་སམ།
གཞན་རྒྱུད་ཀྱིས་བསྡུས་ཞེས་བརྟགས་ནས། དེ་གཉིས་གང་ལྟར་
107



ཡང་བདག་ལ་མི་ཕན་ཞེས་པའི་ཐ་ཚིག་གོ ། གལ་ཏེ་བདག་བསྟོད་
པས་བསྟོད་པ་པོ་གཞན་དེ་བདེ་བ་ཡིས་བདག་བདེའོ་ཞེ་ན། འོ་ན་
དེ་གཅིག་པུ་མ་ཡིན་པར་ཀུན་ལའང་དེ་བཞིན་དུ་བྱ་དགོས་ན། རྒྱུ་
མཚན་ཅིའི་ཕྱིར་དགྲ་ལྟ་བུ་གཞན་ལ་བསྟོད་པའི་དགའ་བ་ཡིས་བདེ་
བར་གྱུར་ན་བདག་མི་བདེ་བར་བྱེད། དེ་བས་ན་བདག་ནི་གཞན་
གྱིས་བསྟོད་དོ་ཞེས་རང་གི་རྒྱུད་ལ་དགའ་བ་སྐྱེ་བར་འགྱུར་བ་དེ་ལ་
ཡང་དེ་ལྟར་དགའ་བར་མི་འཐད་པས། དེས་ན་བསྟོད་སོགས་ལ་
དགའ་བ་བདག་ནི་བྱིས་པའི་སྤྱོད་པ་སྟེ་ཆོས་བརྒྱད་ཀྱི་ཁོལ་པོ་ཁོ་ནར་
ཟད་འདུག་སྙམ་དུ་དེར་དགའ་བ་ཟློག་གོ །དེ་ལྟར་བསྟོད་སོགས་ལ་
ཡོན་ཏན་མེད་པར་མ་ཟད་ད་དུང་སྐྱོན་ཡོད་དེ། དེས་བདག་ནི་
དོན་མ་ཡིན་པའི་ཕྱོགས་སུ་གཡེང་བར་བྱེད་ཅིང༌། དེས་ནི་འཁོར་
བར་སྐྱོ་བའང་འཇིག་པར་བྱེད་ལ་བསྟོད་ཡུལ་གྱི་ཡོན་ཏན་ལྡན་པ་
གཞན་དག་ལ་ཕྲག་དོག་སྐྱེད་པ་དང་། དགེ་བའི་ནོར་ཕུན་སུམ་
ཚོགས་པའང་འཇིག་པར་བྱེད་པའི་ཕྱིར་རོ། ། འདི་ཇི་ལྟར་སྙམ་ན།
གཞན་ གྱི་ ཕུན་ ཚོགས་ འཇིག་ པར་ བྱེད་ ཅེས་ རྒྱ་ འགྲེལ་ དུའོ། །
དགོངས་པ་དངོས་ནི་བསྟོད་པས་ཁེངས་ནས་ཞི་དུལ་ཉམས་པ་ལ་
དགོངས་སམ་སྙམ་མོ། །དེའི་ཕྱིར་བདག་གི་བསྟོད་སོགས་ནི་གཞིག་
108



པའི་ཕྱིར་དུ་གང་དག་ཉེ་བར་གནས་པ་དེ་དག་བདག་ནི་དོན་གྱིས་ན་
བདག་ངན་སོང་དུ་ལྟུང་བ་བསྲུང་བའི་ཕྱིར་ཞུགས་པ་མིན་ནམ་སྟེ་
ཞུགས་པ་དངོས་ཡིན་ནོ། ། འདི་ལྟར་བདག་ནི་འཁོར་བ་ལས་གྲོལ་
བ་འབའ་ཞིག་དོན་དུ་གཉེར་ལ། རྙེད་པ་དང་བཀུར་སྟི་སོགས་ནི་
དེར་འཆིང་བྱེད་ཡིན་པས་མི་དགོས་ཏེ། དེས་ན་གང་དག་རྙེད་
བཀུར་ལ་གེགས་བྱེད་པ་དེ་དག་ནི་བདག་འཁོར་བར་བཅིངས་པ་ལས་
གྲོལ་བར་བྱེད་པ་ཉིད་ཡིན་པས། དེ་དག་ལ་བདག་ནི་ཇི་ལྟར་ཁྲོ་སྟེ།
བདག་ནི་སྡུག་བསྔལ་གྱི་ཁང་བུར་འཇུག་པར་འདོད་པ་ལ་སངས་རྒྱས་
ཀྱི;, ནི་བྱིན་གྱིས་བརླབས་པ་བཞིན་དུ་དེར་མི་གཏོང་བའི་སྒོ་འཕར་
ཉིད་དུ་གྱུར་པ་དེ་དག་ལ་བདག་ནི་ཇི་ལྟར་ཁྲོ་སྟེ་དགའ་བར་རིགས་
པའི་ཕྱིར་རོ། ། འདི་ནི་བསོད་ནམས་ཀྱི་གེགས་བྱེད་ཅེས་ཟེར་ནས་
དེ་ལའང་ཁྲོ་བར་མི་རིགས་ཏེ། བཟོད་དང་མཚུངས་པའི་དཀའ་
ཐུབ་བམ་བསོད་ནམས་ནི་གང་ཡང་ཡོད་པ་མིན་ན། བདག་ནི་
བཟོད་པ་དེ་ལ་མི་གནས་སམ་སྟེ་གནས་རིགས་སོ། ། གཞན་དུ་ན་
འདི་ནི་འཆིང་བུ་འཕྲོག་བྱེད་དོ་ཟེར་ནས་ནོར་བུ་དེ་ལ་འཕངས་ཏེ་
ཆུད་ཟོས་སུ་བཏང་བ་དང་འདྲའོ། ། གལ་ཏེ་བདག་ནི་རང་གི་སྐྱོན་
གྱིས་བསོད་ནམས་གེགས་བྱེད་དུ་ལྟ་བ་འདི་ལ་བཟོད་པར་མི་བྱེད་ན་
109



དོན་དུ་ནི་གྲོག་ཁར་འོང་བ་ལྕེས་འཕུལ་ཟེར་བའི་དཔེ་ལྟར་བསོད་
ནམས་ཀྱི་རྒྱུ་ནི་ཉེ་བར་གནས་པ་འདི་ལ་བདག་གིས་གེགས་བྱེད་པར་
ཟད་ཀྱི་ཅིག་ཤོས་གེགས་མིན་ཏེ་བཟོད་པ་གང་ཞིག་གནོད་བྱེད་གང་
མེད་ན་མི་འབྱུང་ལ། གནོད་བྱེད་གང་ཞིག་ཡོད་ན་བཟོད་པ་རང་
ཉིད་ཡོད་པར་གྱུར་པ་དེ་ཉིད་བསོད་ནམས་བཟོད་པ་དེའི་ཕན་་
འདོགས་བྱེད་ཀྱི་རྒྱུ་ཡིན་ན། ཇི་ལྟར་ན་གནོད་བྱེད་དེ་ལ་བསོད་
ནམས་ཀྱི་གེགས་ཞེས་བྱ་སྟེ། དཔེར་ན་དུས་སུ་སློང་བར་ཕྱིན་པའི་
སློང་མོ་བས་སྦྱིན་པའི་གེགས་བྱས་པ་ཡོད་པ་མ་ཡིན་པ་དང༌། རབ་
ཏུ་འབྱིན་པ་བྱེད་པར་གྱུར་པ་མཁན་སློབ་སོགས་རབ་བྱུང་གི་གེགས་
ཞེས་བྱར་མི་རུང་བ་བཞིན་ནོ། ། གཞན་ཡང་འཇིག་རྟེན་ན་ནི་སྦྱིན་
པ་གཏོང་ཡུལ་སློང་བར་བྱེད་པ་མོད་ལ། བཟོད་པ་སྒོམ་ཡུལ་གནོད་
པར་བྱེད་པ་དཀོན་པ་སྟེ། འདི་ལྟར་སྔོན་དུ་ཕར་ལ་གནོད་མ་བྱས་
ན་འགའ་ཡང་ཚུར་ལ་གནོད་པ་གཏན་མི་བྱེད་དོ། ། དེ་བས་ན་ངལ་
བས་མ་བསྒྲུབས་པའི་ སྟེ་བསྒྲུབ་མི་དགོས་ པར་ཁྱིམ་གང་དུ་གསེར་
སོགས་ཀྱི་གཏེར་ནི་འབད་མེད་དུ་ཕྱུང་བ་ལྟར་གནོད་བྱེད་འདི་དག་
ནི་སྦྲན་མི་དགོས་པར་བྱང་ཆུབ་སྤྱོད་པའི་གྲོགས་སུ་འགྱུར་བས་བདག་
110



གིས་དགྲ་འདི་ལ་དགའ་བར་བྱའོ། ། དེ་ལྟར་སྒྲུབ་གཞིའི་དགྲ་འདི་
དང་སྒྲུབ་བྱེད་བདག་གིས་ལྷན་ཅིག་བཟོད་པ་བསྒྲུབས་པས་ན། རྒྱུ་
མཚན་དེའི་ཕྱིར་བཟོད་པའི་འབྲས་བུ་ཆོས་ཀྱི་བདུད་རྩི་ནི་འདི་ལ་
ཐོག་མར་ཏེ་ཐོག་མ་ཉིད་དུ་བདར་བར་འོས་ཏེ། འདི་ལྟར་གནོད་
བྱེད་དེ་ནི་བཟོད་པའི་རྒྱུ་ཡིན་པས་སོ། ། གལ་ཏེ་ཁོས་བདག་ལ་
བཟོད་པ་བསྒྲུབ་བསམ་པ་མེད་པས་དགྲ་འདི་མཆོད་བྱ་མིན་ཞེ་ན།
འོ་ན་བདེ་བ་འགྲུབ་པ་ཡི་ནི་རྒྱུར་རུང་བ་དམ་པའི་ཆོས་ཀྱང་ཅི་སྟེ་
མཆོད་པར་བྱེད་དེ་འདི་ལ་ བདེ་ བ་ སྟེར་ སེམས་ པ་ མེད་ པའི་ ཕྱིར།
གལ་ཏེ་དགྲ་འདི་ལ་བདག་ལ་གནོད་པ་བྱ་བའི་བསམ་པ་ཡོད་པས་
མཆོད་བྱ་མིན་ནོ་ཞེ་ན། འགལ་བར་སྨྲ་བ་སྟེ། །སྨན་པ་བཞིན་དུ་
ཕན་པ་འབའ་ཞིག་ལ་བརྩོན་ན་དེ་ལ་བརྟེན་ནས་བདག་གིས་བཟོད་
པ་ཇི་ལྟར་འགྲུབ་སྟེ། བཟོད་པ་ནི་གནོད་བྱེད་ལ་བརྟེན་ནས་བསྒྲུབ་
དགོས་པའི་ཕྱིར་རོ། 1:། དེ་བས་ན་རབ་ཏུ་སྡང་སེམས་དང་ལྡན་པ་ཁོ་
ན་ལ་བརྟེན་ནས་བཟོད་པ་སྐྱེ་བས་ན། དེ་ཉིད་བཟོད་པའི་རྒྱུ་ཡིན་
པས་དམ་པའི་ཆོས་བཞིན་དུ་མཆོད་པར་འོས་སོ། ། བདེ་ལེགས་ཀྱི་
རྩ་བ་སྙིང་རྗེ་དང་བཟོད་པ་སོགས་སེམས་ཅན་ལས་སྐྱེ་བ་དེའི་ཕྱིར་
སེམས་ཅན་གྱི་ཞིང་དང་ནི་རྒྱལ་བའི་ཞིང་ཞེས་པའི་ཐ་སྙད་ཐུབ་པས་
111



གསུངས་ཏེ། ཆོས་ཡང་དག་པར་སྡུད་པ་ལས། སེམས་ཅན་གྱི་
ཞིང་ནི་སངས་རྒྱས་ཀྱི་ཞིང་སྟེ། སངས་རྒྱས་ཀྱི་ཞིང་དེ་ལས་སངས་
རྒྱས་ཀྱི་ཆོས་རྣམས་ཐོབ་པར་འགྱུར་གྱིས་དེར་ནི་ལོག་པར་བསྒྲུབ་པར་
མི་རིགས་སོ་ཞེས་སོ། ། ཞིང་ཡིན་པའི་འཐད་པ་ནི། སེམས་ཅན་
འདི་དག་ལུས་སྲོག་ཚུན་གྱིས་མགུ་བར་བྱས་ཏེ་དེ་ལ་བསོད་ནམས་ཀྱི་
ས་བོན་བཏབ་པ་མང་པོ་ཞིག་འདི་ལྟ་བུའི་འབྲས་བུ་ཕུན་སུམ་ཚོགས་
པ་ཐམས་ཅད་ཀྱི་ཕ་རོལ་ཏུ་ཕྱིན་པ་སངས་རྒྱས་ཀྱི་གོ་འཕང་ཐོབ་པའི་
ཕྱིར་རོ། ། དེའི་ཕྱིར་སེམས་ཅན་རྣམས་དང་རྒྱལ་བ་རྣམས་ལས་
སངས་རྒྱས་ཀྱི་ཆོས་སྟོབས་སོགས་འགྲུབ་པར་འདྲ་བ་ལ་ཁྱོད་ཀྱིས་རྒྱལ་
བ་རྣམས་ལ་གུས་པར་བྱེད་པ་དེ་བཞིན་དུ་སེམས་ཅན་རྣམས་ལ་མིན་
པ་ཅིའི་ཚུལ་ཡིན། གལ་ཏེ་དེ་གཉིས་བསམ་པའི་ཡོན་ཏན་མི་མཉམ་
པས་ཡིན་ནོ་ཞེ་ན། དེ་རང་གིས་མཉམ་པར་བསམས་ནས་དེ་སྐད་
སྨྲ་བ་མིན་གྱི་འབྲས་བུ་འགྲུབ་པའི་ནུས་པ་ལས་ཡིན་པས་རྒྱུ་མཚན་
དེས་སངས་རྒྱས་དང་མཚུངས་པར་སེམས་ཅན་རྣམས་ལའང་ནུས་
པའི་ཡོན་ཏན་དེ་ཡོད་ལ། དེའི་ཕྱིར་ཏེ་དེའི་ཆ་ནས་སངས་རྒྱས་
དང་སེམས་ཅན་དེ་དག་མཉམ་པར་འདོད་པ་ཡིན་ནོ། །གཞན་ཡང་
བྱམས་པའི་སེམས་སུ་གྱུར་པའི་ཏིང་འཛིན་དང་ལྡན་པ་ལ་མཆོད་པ་
112



ལྷག་པར་བསོད་ནམས་ཆེ་བ་གང་ཡིན་པ་དེ་ནི་བྱམས་པའི་ཡུལ་་་
སེམས་ཅན་གྱི་ཆེ་བ་ཉིད་ཡིན་ཏེ། དཔེར་ན་སངས་རྒྱས་ལ་དད་
པའི་བསོད་ནམས་གཞན་དང་མི་མཉམ་པ་གང་ཡིན་པ་དེ་ཡང་དད་
ཡུལ་སངས་རྒྱས་ཀྱི་ཆེ་བ་ཉིད་ཡིན་པ་བཞིན་ནོ། ། དེ་བས་ན་གཉིས་
ཀ་ལ་སངས་རྒྱས་ཀྱི་ཆོས་འགྲུབ་པའི་ཆ་ཡོད་པར་མཚུངས་པ་དེས་ན་
དེ་དག་བསོད་ནམས་ཀྱི་ཞིང་ཙམ་དུ་མཉམ་པར་འདོད་ཀྱི། གཞན་
དུ་ཡོན་ཏན་རྒྱ་མཚོ་མཐའ་ཡས་པར་མངའ་བའི་སངས་རྒྱས་རྣམས་
དང་། རྨོངས་པས་རིལ་གྱིས་བསྒྲིབས་པའི་སེམས་ཅན་འགའ་ཡང་
མི་མཉམ་མོ། །མདོར་ན་ཡོན་ཏན་མཆོག་ཐམས་ཅད་གང་ལ་ཚོགས་
པའི་སངས་རྒྱས་གཅིག་པ་དེའི་ཡོན་ཏན་གྱི་ཆ་ཤས་ཕྲ་མོ་ཙམ་འགའ་
ཞིག་ལ་སྣང་ནའང་དེ་ལ་མཆོད་པའི་དོན་དུ་ཁམས་གསུམ་ནོར་གྱིས་
བཀང་སྟེ་ཕུལ་ཡང་ཆུངས་པར་འགྱུར་ལ་སངས་རྒྱས་ཀྱི་ཆོས་མཆོག་སྐྱེ་
བའི་ནུས་པའི་ཆ་ཤས་ནི་སེམས་ཅན་རྣམས་ལའང་ཡོད་པས་ན་འདི་
ཙམ་དག་གིས་ཆ་བསྟུན་ནས་ཀྱང་སེམས་ཅན་ཐམས་ཅད་མཆོད་བྱ་
དང་གུས་བྱ་ཡིན་པར་རིགས་པར་འགྱུར་རོ། ། གཞན་ཡང་བསམ་
པའི་ངོས་ནས་གཡོ་མེད་པར་སེམས་ཅན་ཀུན་གྱི་གཉེན་དུ་གྱུར་ཅིང་།
སྦྱོར་བའི་ངོས་ནས་དེ་དག་ལ་ཕན་པ་དཔག་མེད་མཛད་པའི་ཐུགས་
113



རྗེ་ཅན་སངས་རྒྱས་རྣམས་ལ་སེམས་ཅན་མགུ་བར་བྱ་བའི་ཐབས་ལ་
འབད་པ་མ་གཏོགས་པ་གཞན་གང་འདྲ་ཞིག་གིས་དྲིན་ལན་ལོན་པར་
འགྱུར་ཏེ་མི་འགྱུར་ལ། སེམས་ཅན་གང་དག་གི་ཕྱིར་དུ་སྐུ་སྲོག་
ཀྱང་ཕངས་མེད་དུ་གཏོང་བ་དང་མནར་མེད་པའི་དམྱལ་བར་ཡང་
ཚམ་ཚོམ་མེད་པར་དགའ་མགུར་འཇུག་པ་རྣམས་ལ། སེམས་ཅན་
དེ་དག་ལ་ཕན་བཏགས་པ་ཁོ་ནས་ལན་ལོན་པར་འགྱུར་བས་ན་དེ་
བས་སེམས་ཅན་འདི་དག་གིས་བདག་ལ་ཚུར་ཤིན་ཏུ་གནོད་ཆེན་པོ་
ཞིག་བྱེད་ནའང་ཕར་ལ་ལན་ཐམས་ཅད་བཟང་རྒུ་ཞིག་ཏུ་སྤྱད་པར་
བྱའོ། ། རེ་ཞིག་བདག་གི་རྗེ་བོར་འགྱུར་བའི་ཐུབ་པ་ཉིད་ཀྱིས་ཀྱང་
ནི་སེམས་ཅན་གང་གི་ཕྱིར་དུ་རང་གི་སྐུ་ལའང་མི་གཟིགས་པར་་་་
གཏོང་བའི་ཡུལ་གང་སེམས་ཅན་དེ་ལ་རྨོངས་པ་བདག་གིས་ཇི་ལྟར་
ན་ང་རྒྱལ་བྱ་ཞིང་། བྲན་གྱི་དངོས་པོ་ལྟར་མི་བྱ། སེམས་ཅན་
གང་དག་བདེ་བས་ཐུབ་པ་རྣམས་དགྱེས་པར་འགྱུར་ཞིང་། སེམས་
ཅན་གང་དག་ལ་གནོད་ན་ཐུབ་པ་རྣམས་མི་དགྱེས་པ་འབྱུང་བར་
འགྱུར་བ་དེ་དག་ལ་ ཕན་བཏགས་ཏེ་དགའ་བས་ཐུབ་དབང་ཀུན་
དགྱེས་ཤིང་། དེ་དག་ལ་གནོད་པ་བྱས་ན་ཐུབ་དབང་ཀུན་ལ་་་
གནོད་པ་བྱས་པར་འགྱུར་ཏེ། དཔེ་ཇི་ལྟར་ན་ལུས་ལ་ཀུན་ནས་མེ་
114



འབར་བ་ལ་ནི་འདོད་པ་ཀུན་གྱིས་ཏེ་གང་གིས་ཀྱང་ཡིད་བདེར་མི་
འགྱུར་བ་དེ་བཞིན་སེམས་ཅན་དག་ལ་གནོད་པ་བྱས་ན་ཡང་ཐུགས་
རྗེ་ཆེ་མངའ་སངས་རྒྱས་རྣམས་ཐུགས་དགྱེས་པའི་ཐབས་མེད་དོ། །
དེ་བས་ན་བདག་གི་ཐོག་མེད་ནས་འགྲོ་བ་ལ་གནོད་པ་བྱས་པས་
ཐུགས་རྗེ་ཆེ་བའི་སངས་རྒྱས་ཀུན་མི་དགྱེས་པར་གྱུར་པ་གང་ཡིན་
པའི་སྡིག་པ་དེ་དག་དེ་རིང་འགྱོད་གདུང་དྲག་པོས་སོ་སོར་བཤགས་
པར་བགྱི་ཡི་མི་དགྱེས་པའི་ཉེས་པ་གང་ལགས་པ་དེ་ཀུན་ཐུབ་རྣམས་
བཟོད་པར་མཛོད་ཅིག་ཅེས་གསོལ་ལོ། །དེ་བཞིན་གཤེགས་པ་ཁྱོད་
རྣམས་གཏིང་ཐག་པ་ནས་ཐུགས་དགྱེས་པར་བགྱི་བའི་སླད་དུ་དེང་
ནས་བཟུང་སྟེ། སེམས་ཅན་ལ་གནོད་པའི་བསམ་སྦྱོར་ངན་པ་་་
མཐའ་དག་ངེས་པར་བརྟུལ་ཏེ་འཇིག་རྟེན་ཀུན་གྱི་བྲན་དུ་བདག་མཆི་
བར་བགྱིའོ། ། དེའི་ཕྱིར་དེང་ཕྱིན་ཆད་འགྲོ་བ་མང་པོས་རྡོག་པས་
བདག་གི་སྤྱི་བོར་འཚོག་གམ་ལུས་སྲོག་ཕྲལ་ནས་འགུམས་པར་བགྱིད་
ཀྱང་རུང་སྟེ་སླར་མི་བསྡོ་ན་འཇིག་རྟེན་གྱི་མགོན་པོ་ཁྱེད་རྣམས་
ཐུགས་དགྱེས་པར་མཛོད་ཅིག གཞན་ཡང་འགྲོ་བར་སྣང་བ་འདི་
དག་ཀུན་ཐུགས་རྗེའི་བདག་ཉིད་ཅན་དེས་བུ་གཅིག་ལྟར་བདག་གིར་
མཛད་པ་མ་ཟད། སྐུ་ཉིད་ལྟར་བདག་ཏུ་མཛད་པ་འདི་ལའང་ཐེ་
115



ཚོམ་མེད་པས། སེམས་ཅན་གྱི་ངོ་བོར་མཐོང་བ་འདི་དག་ཉིད་
མགོན་དེའི་བདག་ཉིད་དུ་བལྟས་ཏེ་ཅིའི་ཕྱིར་གུས་པར་མི་བྱེད།
གུས་པའི་བརྟུལ་ཞུགས་འདི་ཉིད་ནི་དེ་བཞིན་གཤེགས་པ་མཉེས་བྱེད་
ཀྱི་མཆོད་སྤྲིན་ཡིན་ཞིང༌། རང་དོན་ཡང་དག་པར་སྒྲུབ་པའང་འདི་
ཉིད་དེ་འཇིག་རྟེན་གྱི་སྡུག་བསྔལ་སེལ་བའི་ཐབས་རྨད་དུ་བྱུང་བའང་
འདི་ཉིད་དོ། ། དེ་ལྟ་བས་ན་བདག་གིས་དུས་རྟག་ཏུ་བཟོད་པ་
བསྒོམ་པའི་སྤྱོད་པ་འདི་ཉིད་སྤྱད་པར་བྱ་སྟེ། དཔེར་ན་རྒྱལ་པོའི་
འཁོར་དུ་གཏོགས་པའི་མི་འགའ་ཞིག་གིས་སྐྱེ་བོ་མང་པོ་ལ་གནོད་པ་
བྱེད་ཀྱང་སྐྱེ་བོ་མིག་རྒྱང་རིང་པོ་ཅན་དག་གནོད་ལན་འཇལ་ནུས་
ཀྱང་གནོད་བྱེད་དེ་ལ་ཕྱིར་རམ་སླར་གནོད་པ་མི་བྱེད་དེ་འདི་ལྟར་མི་
དེ་གཅིག་པུ་མ་ཡིན་གྱི་རྒྱལ་པོའི་མཐུ་སྟོབས་ནི་དེའི་དཔུང་རོགས་
ཡིན་ནོ་སྙམ་ནས་བཟོད་པར་བྱེད་ལ། དེ་བཞིན་དུ་གནོད་བྱེད་
ཉམས་ཆུང་བ་ཞིག་ཡིན་ཀྱང་རུང་སྟེ་སུ་འགའ་ལ་ཡང་ཁྱད་དུ་བསད་
ནས་གནོད་ལན་མི་བྱ་སྟེ།། རྒྱུ་མཚན་འདི་ལྟར་དམྱལ་བའི་སྲུང་མ་
དང་ཐུགས་རྗེ་ལྡན་པའི་སངས་རྒྱས་རྣམས་དེའི་དཔུང་རོགས་ཡིན་
པས་སོ། ། ཇི་ལྟར་ཞེ་ན། ལས་ངན་དེའི་འབྲས་བུར་དམྱལ་སྲུང་
རྣམས་ཀྱིས་རྡེག་པ་དང་སངས་རྒྱས་རྣམས་ཐུགས་མི་དགྱེས་པར་་་
116



འགྱུར་བའི་ཕྱིར་རོ། ། དེ་ལྟ་བས་ན་ཇི་ལྟར་དམངས་ཀྱིས་རྒྱལ་པོ་
གཏུམ་པོ་ལ་བྱ་བ་བཞིན་དུ་སེམས་ཅན་རྣམས་ནི་མགུ་བར་བྱ་སྟེ།
གང་གི་ཕྱིར་ན་རྒྱལ་པོ་ལྟ་ཞིག་ཁྲོས་ན་ཡང་སེམས་ཅན་མི་མགུ་བ་བྱས་
པ་ཡིས་ཏེ་དེའི་རྐྱེན་གྱིས་མྱོང་བར་འགྱུར་བ་གང་ཡིན་པ་དམྱལ་བའི་
གནོད་པ་རྒྱལ་པོ་དེས་བྱེད་དམ་སྟེ་བྱེད་མི་ནུས་ལ། རྒྱལ་པོ་ལྟ་ཞིག་
མགུ་ན་ཡང་སེམས་ཅན་མགུ་བར་བྱས་པ་ཡིས་འཐོབ་པར་འགྱུར་བ་
གང་ཡིན་པ་སངས་རྒྱས་ཉིད་སྦྱིན་ནུས་སམ་སྙམ་ན་ནུས་པ་མི་སྲིད་དོ།
སྔར་ལྟར་བཟོད་པ་བསྒོམ་པའི་ཕན་ཡོན་ནི། སེམས་ཅན་མགུ་བར་
བྱས་པ་ལས་བྱུང་བའི་འབྲས་བུར་མ་འོངས་པ་ན་སངས་རྒྱས་འགྲུབ་
པ་ལྟ་ཞོག་ཚེ་འདི་ཉིད་ལའང་ལོངས་སྤྱོད་ལ་སོགས་པའི་དཔལ་ཆེན་
པོ་དང་སྙན་པར་གྲགས་པ་དང་། ཉིན་མཚན་སྐྱིད་པར་འགྱུར་བ་
ཅིས་མ་མཐོང་སྟེ་མཐོང་ནུས་ཤིང་། འཁོར་བར་འཇུག་པའི་ཚེ་ཡང་
བཟོད་པས་གཟུགས་མཛེས་ཤིང་། སྐྱེས་བུ་དམ་པའི་ཐུགས་ལ་་
ཕངས་པ་སོགས་དང༌། ནད་མེད་པ་དང་། ཕྱོགས་ཀུན་ཏུ་གྲགས་
པ་ཡིས་ཤིན་ཏུ་ཡུན་རིང་པོར་འཚོ་བ་དང་། འཁོར་ལོས་བསྒྱུར་
པའི་རྒྱལ་པོའི་བདེ་བ་ཡངས་ཤིང་རྒྱས་པར་འཐོབ་པར་འགྱུར་བས་ན་
བཟོད་པ་རྣམ་གསུམ་ལ་ཉམས་ལེན་གྱི་མཐིལ་དུ་བྱའོ། ། མི་བཟོད་
117



སྤངས་ནས་བཟོད་པ་ལ་བརྟེན་པ། ། སངས་རྒྱས་སྒྲུབ་པའི་ཐབས་
ཚུལ་ཉག་གཅིག་ཕྱིར། ། ཅི་ལ་ཐུག་ཀྱང་རྐྱེན་གྱིས་མི་གཡོ་བའི། །
བཟོད་པའི་ཉམས་ལེན་ཕ་མཐར་དབྱུང་ནུས་ཤོག ། དེ་ལྟར་ན་
སྡུག་བསྔལ་བ་དང་། གཞན་གྱིས་གནོད་པ་བཙལ་བ་དང༌། ། ཆོས་
ལ་ངེས་པར་སེམས་པ་སྟེ། རྐྱེན་གསུམ་པོ་གང་གིས་ཀྱང་མི་གཡོ་
བའི་བཟོད་པ་ཇི་ལྟར་ཉམས་སུ་ལེན་ཚུལ་གསལ་བར་བསྟན་པའི་ལེའུ་
དྲུག་པ་བཤད་ཟིན་ཏོ། །
གསུམ་ པ་ བརྩོན་ འགྲུས་ ཀྱི་ ཕར་ ཕྱིན་ བཤད་ པ་ ལ་ གཉིས།
བརྩོན་འགྲུས་རྩོམ་པར་བསྐུལ་བ་དང༌། དེ་ཇི་ལྟར་བརྩམ་པའི་ཚུལ་
ལོ༑ ༑ དང་པོ་ནི། དེ་ལྟར་མི་མཐུན་ཕྱོགས་ལ་བསྲན་བཟོད་པས་ནི་
མཐུན་ཕྱོགས་ལ་འཇུག་པའི་བརྩོན་འགྲུས་བརྩམ་དགོས་ཏེ། འདི་
ལྟར་བརྩོན་འགྲུས་ཅན་ལ་རྫོགས་པའི་བྱང་ཆུབ་གནས་ཀྱི་གཞན་ལ་
མིན་པའི་ཕྱིར། དཔེར་ན་རྒྱུ་རླུང་མེད་ན་འབྲས་བུ་གཡོ་བ་མེད་པ་
བཞིན་བསོད་ནམས་ཏེ་དགེ་བ་གང་ཡིན་དེར་འཇུག་ པར་སྤྲོ་བའི་
བརྩོན་འགྲུས་མེད་ན་གཏན་མི་འབྱུང་བའི་ཕྱིར་རོ། ། འོ་ན་བརྩོན་
འགྲུས་གང་ཞེ་ན། དེ་ནི་དགེ་བའི་བྱ་བ་ལ་མངོན་པར་སྤྲོ་བའོ། །
དེའི་མི་མཐུན་ཕྱོགས་ཇི་ལྟ་བུ་ཞེ་ན། བཤད་པར་བྱ་སྟེ། དེ་ནི་
118



དགེ་བ་ལ་འཇུག་པར་མི་སྤྲོ་བའི་ལེ་ལོའོ། །དེ་ལ་དབྱེ་ན་གསུམ་སྟེ་བྱ་
བ་ངན་པ་ལ་ཞེན་པའི་ལེ་ལོ་དང་། སྒྱིད་ལུག་ པའི་ལེ་ལོ་དང༌།
བདག་ཉིད་ལ་བརྙས་པའི་ལེ་ལོ འོ། ། ཕལ་མོ་ཆེས་ཐ་མ་གཉིས་
གཅིག་ཏུ་སྦྲེལ་ནས་འཆད་དོ། ། འོ་ན་ལེ་ལོ་སྐྱེ་བའི་རྒྱུ་གང་ཞེ་ན།
སྙོམ་ལས་ལ་བརྟེན་པའི་བདེ་བའི་རོ་མྱང་བ་དང༌། གཉིད་ལ་རྟེན་
པའི་བདེ་བ་ལ་སྲེད་པ་དང༌། དེ་ཡིས་རྨོངས་ནས་འཁོར་བའི་སྡུག་
བསྔལ་ལ་ཡིད་མི་སྐྱོ་བ་སྟེ། རྒྱུ་དེ་དག་ལ་བརྟེན་ནས་ལེ་ལོ་ཉེ་བར་སྐྱེ་
བར་འགྱུར་རོ། །གཉིས་པ་བརྩོན་འགྲུས་ཇི་ལྟར་བརྩམ་པའི་ཚུལ་ལ་
གཉིས། སྤང་བྱ་ལེ་ལོ་སྤང་བ་དང༌། གཉེན་པོ་བརྩོན་འགྲུས་སྤེལ་
བའོ། ། དང་པོ་ལ་གསུམ། སྙོམ་ལས་ཀྱི་ལེ་ལོ་སྤང་བ་དང༌། བྱ་
བ་ངན་ཞེན་གྱི་ལེ་ལོ་སྤང་བ་དང༌། སྒྱིད་ལུག་པའི་ལེ་ལོ་སྤང་བའོ།
དང་པོ་ལ་གཉིས། འཆི་བའི་ངང་ཚུལ་བསམས་ནས་དགག་པ་
དང༌། ཤི་བའི་འོག་ཏུ་ཇི་ལྟར་འགྱུར་བའི་ཚུལ་བསམས་ནས་དགག་
པའོ། ། དང་པོ་ནི། ཉོན་མོངས་པའི་རྒྱ་པས་བཤོར་ཏེ་དབང་དུ་
བྱས་ནས་ནི་སྐྱེ་བའི་རྒྱར་ནི་ཆུད་པར་གྱུར་ནས་འཆི་བདག་གི་ཁར་ནི་
སོང་བར་གྱུར་པའི་ངང་ཚུལ་དེ་ཅི་སྟེ་ད་དུང་ཁྱོད་ཀྱིས་མི་ཤེས་སམ་སྟེ་
ཤེས་ལ། རང་སྡེ་རིམ་གྱིས་གསོད་པ་ཡང་ཁྱོད་ཀྱིས་མཐོང་བར་མ་
119



གྱུར་ཏམ་སྟེ་མཐོང་མོད་ཀྱི། འོན་ཀྱང་ད་དུང་ཆོས་མ་བསྒྲུབས་པར་
སྙོམ་ལས་དང་གཉིད་སོགས་ལ་བརྟེན་པ་གང་ཡིན་པ་དེ་ནི་གདོལ་པ་
དང་ནི་སྟེ་གདོལ་པས་གསོད་ལ་ཉེ་བའི་མ་ཧེ་ཇི་སྙམ་མེད་པར་གཉིད་
ལོག་པ་བཞིན་ཤིན་ཏུ་བླུན་པའོ། །གཉིས་པ་ལ་བདུན་ལས། དང༌
པོ་ནི། འཆི་བ་མེད་པའི་གྲོང་ཁྱེར་དུ་འགྲོ་བའི་ལམ་ནི་ལས་ཀྱིས་
ཀུན་ནས་བཀག་ནས་སུ་གང་དུའང་འབྲོས་ས་མེད་ལ། འཆི་བདག་
གིས་ནི་འདི་བསད་པར་བྱ་སྙམ་དེས་བལྟས་ནས་ཡོད་བཞིན་དུ་ཇི་
ལྟར་ན་ཁྱོད་ནི་ད་དུང་ཟ་བ་ལ་དགའ་ཞིང༌། འདི་ལྟར་གཉིད་ལོག་
པ་ལ་ཇི་ལྟར་དགའ། དེས་ན་མྱུར་བ་ཉིད་དུ་འཆི་བར་འགྱུར་བས།
ཇི་སྲིད་འཆི་བདག་མ་འོང་པ་དེ་སྲིད་དུ་ནི་འཆི་དུས་ཕན་པའི་དགེ་
བའི་ཚོགས་གསོག་པ་ལ་འབད་པར་བྱའི་གཞན་དུ་འཆི་བས་ཟིན་པ་
ན་དེའི་ཚེ་ལེ་ལོ་སྤངས་པའི་ལུགས་སུ་བྱས་ཀྱང་ནི་དུས་མ་ཡིན་པར་ཏེ་
འཕྱིས་ཟིན་པས། ཅི་ཞིག་བྱ་སྟེ་མི་ཕན་པའི་ཕྱིར་རོ། ། གཉིས་པ་
འཆི་བདག་ཤིན་ཏུ་དབང་བཙན་པར་བསམས་ནས་ཀྱང་ལེ་ལོ་དགག་
པ་ནི། དཔེར་ན་བྱ་བ་འདི་ནི་མ་བྱས་ལ། འདི་ནི་བྱར་བརྩམས་
པ་དང་། འདི་ནི་ཕྱེད་བྱས་པར་གནས་པ་སོགས་ལ་ཅུང་ཟད་ཀྱང་
ལྟོས་པ་མེད་པས་གློ་བུར་དུ་འཆི་བདག་ཁོ་འོངས་ནས་ནི་འཁྲིད་པར་
120



བརྩམས་པ་ན་འདི་སྙམ་དུ་ཀྱི་ཧུད་ད་ནི་ལུས་སྲོག་བཅོམ་མོ་ཞེས་་
སེམས་ཤིང་འགྱོད་པར་འགྱུར་བས། ད་ལྟ་ ཉིད་ནས་དགེ་བ་ལ་
བརྩོན་པར་བྱའོ། ། གསུམ་པ་ཚེའི་འདུ་བྱེད་གཏོང་བའི་སྡུག་བསྔལ་
བསམས་ནས་ཀྱང་ལེ་ལོ་འགོག་པ་ནི། ཕྱི་ཤོལ་གྱི་ལེ་ལོའི་དབང་དུ་
བཏང་ན་ནམ་ཞིག་འཆི་བའི་དུས་ཀྱི་ཚེ་གནོངས་ཤིང་འགྱོད་པ་དང་
མྱ་ངན་གྱི་ཤུགས་ཀྱིས་སྐྲངས་པའི་མིག་ཀྱང་དམར་པོར་གྱུར་ཅིང་།
གདོང་ལས་མཆི་མ་འཛག་པ་དང་། ཉེ་དུ་རྣམས་ཀྱང་གསོན་པའི་
རེ་ཐག་ཆད་དེ་ངུ་བཞིན་མཐའ་བསྐོར་བ་དང་། གཤིན་རྗེའི་ཕོ་
ཉའི་བཞིན་ལ་རིག་རིག་ཏུ་ལྟ་ཞིང་། རང་གི་སྡིག་པ་དྲན་པས་ཡིད་
གདུང་བ་དང་། གསོད་རྒྱོབ་ལ་སོགས་པའི་དམྱལ་བའི་སྒྲ་ནི་ཐོས་
པ་ཡིས་སྐྲག་པས་མི་གཙང་བ་ལྷུང་ནས་ལུས་ལ་གོས་ཤིང་། ཡིད་
རྟབ་རྟབ་པོར་མྱོས་པར་འགྱུར་ཚེ་ཅི་ཞིག་བྱ་སྟེ་ཅི་ཡང་བྱར་མེད་པས་
ད་ལྟ་རང་དབང་ཡོད་དུས་བསྒྲིམ་དགོས་སོ། །བཞི་པ་འཆི་བའི་སྡུག་
བསྔལ་ཙམ་ཡང་མི་བཟོད་ན་གཞན་ལྟ་ཅི་སྨོས་པར་བསམས་ནས་ལེ་
ལོ་དགག་པ་ནི། སྡིག་ཅན་ཁྱོད་ནི་འཆི་བའི་སྡུག་བསྔལ་གྱིས་ཀྱང་
མི་བཟོད་ནས་ཉ་གསོན་བྱེ་ཚན་དུ་འགྲེ་བ་ལྟ་བུའི་ཚེ་འདིར་ཡང་་་
འཇིགས་པ་དང་ལྡན་པར་གྱུར་ན་སྡིག་བྱས་པས་ཚེ་ཕྱི་མར་དམྱལ་བ་
121



པ་
མི་བཟད་པའི་སྡུག་བསྔལ་རྣམས་མྱོང་བར་འགྱུར་ན་ནི་འཇིགས་པ་
དང་ལྡན་པར་སྨོས་ཅི་དགོས། དེས་ན་ད་ལྟ་ནས་བཅོས་དགོས་སོ།
ལྔ་པ་དམྱལ་བའི་སྡུག་བསྔལ་བཟོད་གླགས་མེད་པའི་ཚུལ་བསམས་་་་་
ནས་ལེ་ལོ་དགག་པ་ནི། དམྱལ་བའི་ཆུ་ཚན་ཟངས་ཞུན་གྱིས་ནི་
རེག་པ་ན་དམྱལ་ལུས་གཞོན་ཤ་ཅན་ལ་རབ་ཏུ་ཚ་བའི་དམྱལ་བའི་
སྡུག་བསྔལ་ནི་ག་ལ་བཟོད་དེ་བཟོད་ཐབས་གཏན་ནས་མེད། དེས་
ན་དེ་ལྟ་བུའི་སྡུག་བསྔལ་མྱོང་བར་འགྱུར་བ་ཡི་ནི་ལས་བྱས་ནས་ཅིའི་
ཕྱིར་འདི་ལྟར་བག་ཡངས་སུ་བདེ་བར་གནས་ཏེ་གཏན་གཏན་མི་
རིགས་སོ། ། དྲུག་པ་སྡར་མ་ཅན་ལ་སྡུག་བསྔལ་ཆུང་ངུས་ཀྱང་ལྷག་
པར་གནོད་པ་ནི། སྐྱེ་བོ་གང་དག་རྒྱུ་དགེ་བ་ལ་བརྩོན་པ་མེད་པར་
འབྲས་བུ་བདེ་བ་འདོད་པ་དང་བཟོད་བསྲན་ཡེ་མེད་པའི་བཟེ་རེ་
ཅན་དག་ལ་ནི་སྡུག་བསྔལ་གྱི་གནོད་པ་མང་ཞིང་། འཆི་བས་་་་
བཟུང་བཞིན་དུ་དེ་མི་ཤེས་པར་ད་དུང་ལྷ་འདྲ་བར་ཡུན་རིང་གསོན་
དུ་རེ་བ་དག་ཀྱང་ལོ་ཏོག་སེར་བས་འཇོམས་པ་ལྟར། ཀྱི་ཧུད་སྡུག་
བསྔལ་དག་གིས་བཅོམ་པར་གདོན་མི་ཟའོ། ། བདུན་པ་དེ་ལྟ་བུའི་
སྡུག་བསྔལ་ལས་གཏན་ཐར་པའི་དོན་དུ་འབད་རིགས་པ་ནི། དལ་
འབྱོར་ཚང་བའི་མིའི་གྲུ་ལ་བརྟེན་ནས་སུ་སྐྱེ་རྒ་ན་འཆི་ལ་སོགས་པའི་
122



ཆེ
སྡུག་བསྔལ་གྱི་ཆུ་བོ་ཆེ་ལས་སྒྲོལ་ནུས་ལ་གྲུ་འདི་ཕྱི་ནས་ནི་ཤིན་ཏུ་རྙེད་
པར་དཀའ་བས་དེས་ན་རྨོངས་པ་ཁྱོད་འདི་ལྟ་བུའི་མི་ལུས་ཐོབ་པའི་
དུས་སུ་བག་མེད་པའི་གཉིད་མ་ལོག་པར་སྙིང་ནས་སྒྲིམས་ཤིག་ཅེས་
པའོ། ། གཉིས་པ་བྱ་བ་ངན་ཞེན་གྱི་ལེ་ལོ་སྤང་བ་ནི། དགའ་བ་
དང་བདེ་བའི་རྒྱུ་ནི་མཐའ་ཡས་པའི་དམ་པའི་ཆོས་ཀྱི་དགའ་བ་དང༌
བདེ་བའི་མཆོག་སྤངས་ནས་སྡུག་བསྔལ་གྱི་རྒྱུའི་ངོ་བོར་གྱུར་པའི་
གཡེང་བ་དང་རྩེ་རྒོད་སོགས་ལ་ཁྱོད་ཅིའི་ཕྱིར་དགའ་སྟེ་དགའ་མི་
རིགས་སོ། །གསུམ་པ་སྒྱིད་ལུག་པའི་ལེ་ལོ་སྤང་བ་ནི། རྒྱལ་པོ་གཡུལ་
དུ་འཇུག་པ་དང་ཆོས་མཚུངས་པར་ཐོག་མར་རྐྱེན་ཅི་ལ་ཐུག་ཀྱང་
ཕྱིར་ལྡོག་པར་མི་བྱ་སྙམ་དུ་སྐྱིད་ལུག་པ་མེད་པའི་གོ་ཆའི་བརྩོན་་
འགྲུས་དང་། ། དེ་ནས་དཔུང་གི་ཚོགས་གསོག་པ་སྦྱོར་བའི་བརྩོན་
འགྲུས་དང་། དེ་ནས་དངོས་གཞི་དྲན་པ་དང་ཤེས་བཞིན་གྱིས་སྒྲུབ་
པ་དངོས་ལྷུར་བླང་བ་དང༌། དེ་ནས་བདག་ཉིད་ཀྱི་སེམས་དབང་
དུ་བྱ་བ་དང་བཞིས་འཇུག་ལ། བཞི་པོ་དེའི་སྒོ་ནས་འཆད་པར་
འགྱུར་བ་ལྟར་བདག་དང་གཞན་དུ་མཉམ་པ་དང་། བདག་དང་
གཞན་དུ་བརྗེ་བར་གྱིས་ཞེས་སོ། །བདག་ཉིད་བརྙས་པའི་སྒྱིད་ལུག་
འགོག་པ་ནི། བདག་གིས་བྱང་ཆུབ་ག་ལ་ཐོབ་པར་ནུས་ཞེས་སྐྱིད་
123



ལུག་པར་ནི་མི་བྱ་སྟེ། འདི་ལྟར་དེ་བཞིན་གཤེགས་པ་ནི་བདེན་པ་
འབའ་ཞིག་གསུང་བས་བདེན་ཚིག་འདི་གསུངས་ཏེ། སྦྲང་བུ་ཤ་
སྦྲང་བུང་བ་དང་། །དེ་བཞིན་སྲིན་བུར་གང་གྱུར་པ། །དེས་ཀྱང་
བརྩོན་པའི་སྟོབས་བསྐྱེད་ན། །བྱང་ཆུབ་ཐོབ་དཀའ་བླ་མེད་འཐོབ།
ཅེས་དཀོན་མཆོག་སྤྲིན་སོགས་ལས་གསུངས་ན། བདག་ལྟ་བུ་ནི་
རིགས་ཀྱིས་ཁྱད་ཞུགས་པ་མིར་སྐྱེས་ལ། ཕན་པ་དང་གནོད་པ་ངོ་
ཤེས་པས་བྱང་ཆུབ་ཀྱི་སྤྱོད་པ་མ་བཏང་ན་བདག་གིས་བྱང་ཆུབ་ཅིས་
མི་འཐོབ། འོན་ཏེ་བྱང་ཆུབ་དོན་དུ་རྐང་ལག་ལ་སོགས་པ་བཏང་
དགོས་པས་རྒྱལ་སྲས་ཀྱི་སྤྱོད་པ་ལ་བདག་ནི་འཇིགས་ཤེ་ན། ལྕི་བ་
དང་ཡང་བའི་ཁྱད་པར་མ་དཔྱད་པར་རྨོངས་པ་བདག་ནི་རང་འགར་
འཇིགས་པར་ཟད་དེ་འདི་ལྟར་བྱང་ཆུབ་ཀྱི་སྤྱོད་པ་མ་སྤྱད་པར་་་
བཏང་སྙོམས་སུ་བསྡད་ཀྱང་སླར་བསྐལ་པ་བྱེ་བ་གྲངས་མེད་དུ་ལན་
གྲངས་དུ་མར་དམྱལ་བར་སྐྱེས་ནས་མཚོན་གྱིས་ཡན་ལག་བཅད་པ་
དང་མདུང་གིས་དབུག་པ་དང་། མེས་སྲེག་པ་དང་། གྲིས་གཤེག་
པར་འགྱུར་བ་སོགས་ཀྱི་སྡུག་བསྔལ་མྱོང་ནི་དགོས་ལ། འོན་ཏེ་སྡུག་
བསྔལ་དེ་དག་གིས་བྱང་ཆུབ་འཐོབ་པར་ནི་མི་འགྱུར་རོ། ། བདག་
གིས་ཆེད་དུ་གཉེར་ནས་བྱང་ཆུབ་བསྒྲུབ་པའི་སྡུག་བསྔལ་འདི་ལ་ནི་
124



ཚོད་ཡོད་དེ་དཔེར་ན་ཟུག་རྔུ་ཁོང་བརླག་གི་གནོད་པ་བསལ་བའི་
ཕྱིར་དུ་རེ་ཞིག་ལུས་ལ་རྨ་གཏོད་པའི་སྡུག་བསྔལ་བཞིན་ནོ། །
བཅད་སོགས་ཀྱི་སྡུག་བསྔལ་མྱངས་ཟིན་ལ་སྦྱར་བ་ནི་གཞུང་གི་དོན་
མིན་ནོ། ། དེས་ན་སྨན་པ་ཀུན་ཀྱང་མེ་ལ་སོགས་པའི་གསོ་དཔྱད་
ཀྱིས་མི་བདེ་བའི་ནད་མེད་པར་བྱེད་ལ། དེ་བས་ན་འཁོར་བའི་
སྡུག་བསྔལ་མང་པོ་དག་གཏན་གཞོམ་པའི་ཕྱིར་དུ་ཆོས་ལ་བརྟེན་པའི་
མི་བདེ་བ་ཆུང་ངུ་བཟོད་པར་བྱའོ། ། འོན་ཏེ་ལུས་ལ་རྨ་གཏོད་པ་
སོགས་གསོ་དཔྱད་ཕལ་པ་འདི་འདྲ་བ་ཙམ་ཡང་སྨན་པའི་རྒྱལ་པོ་
ཐུབ་པ་མཆོག་གིས་མ་མཛད་དེ་བསྒྲུབ་པར་སླ་བའི་ཆོ་ག་ཤིན་ཏུ་
འཇམ་པོ་ཡིས་ཉོན་ཤེས་ཀྱི་ནུད་ཆེན་དཔག་མེད་གསོ་བར་མཛད་པའི་
ཕྱིར་རོ། ། འོ་ན་རྐང་ལག་སོགས་བཏིང་བ་ཅི་ཞེ་ན། དེ་ནི་དང་པོ་
ནས་མིན་གྱི་བློ་སྦྱངས་ནས་དུས་ལ་བབ་པ་ན་ཡིན་ནོ་ཞེས་སྟོན་པ་ནི།
ཚོད་མ་ལ་སོགས་པའི་དངོས་པོ་ཕལ་པ་སྦྱིན་པ་ལའང་འདྲེན་པས་
ཐོག་མར་སྦྱོར་བར་མཛད་ཅིང་། དེ་ལ་གོམས་ནས་ཕྱི་ནས་ནི་རིམ་
གྱིས་རང་གི་ཤ་ཡང་གཏོང་བར་ གསུངས་ལ། གང་གི་ཚེ་རང་གི་
ལུས་ལ་ནི་ཆགས་ཞེན་མེད་པར་ཚོད་སོགས་ལྟ་བུའི་བློ་སྐྱེས་པ་དེའི་ཚེ་
ནི་ཤ་ལ་སོགས་པ་གཏོང་བའི་སྦྱོར་བ་དེ་དག་ལ་དཀའ་བ་ཅི་ཞིག་ཡོད་
125



དེ་ད་དུང་བདེ་བ་ཚད་མེད་པ་འབྱུང་བར་མདོ་ལས་བཤད་དོ། །
ཡང་སངས་རྒྱས་བསྒྲུབ་པ་ལ་འཁོར་བར་ཡུན་རིང་གནས་དགོས་པས་
འཇིགས་ཤེ་ན། འཁོར་བར་གནས་ཀྱང་སྡིག་པ་སྤངས་པའི་ཕྱིར་ན་
སྡུག་བསྔལ་མེད་ལ། མཁ ས་པའི་ཕྱིར་ན་མི་དགའ་བ་མེད་དེ།
འདི་ལྟར་རང་བཞིན་མེད་པ་ལ་ལོག་པར་རྟོག་པ་དང༌། སྡིག་པ་
བྱས་པས་སེམས་དང་ལུས་ལ་གནོད་ཀྱི། སེམས་དཔའ་དག་ནི་དགེ་
བའི་བསོད་ནམས་ཀྱིས་ནི་ལུས་བདེ་ལ། བདེན་གཉིས་ལ་མཁས་པ་
ཡིས་ནི་སེམས་བདེ་ནི་གཞན་དོན་དུ་འཁོར་བར་གནས་ཀྱང་ནི་སྙིང་
རྗེ་ཅན་དག་ཅི་སྟེ་སྐྱོ། ཞེས་ཏེ་སྐྱོ་བའི་དོན་མེད་དོ། ། འཁོར་བར་
གནས་པའི་རྒྱལ་སྲས་འདི་ནི་བྱང་ཆུབ་ཀྱི་སེམས་ཀྱི་སྟོབས་ཀྱིས་སྔོན་
གྱི་སྡིག་པ་དག་ཟད་པར་བྱེད་ཅིང་། བསོད་ནམས་དང་ཡེ་ཤེས་ཀྱི་
ཚོགས་རྒྱ་མཚོ་ལྟ་བུ་དག་སྡུད་པར་བྱེད་པའི་ཕྱིར་ན་ཉན་ཐོས་རྣམ་
པས་ཀྱང་མཆོག་ཏུ་བཤད་དེ། དེ་བས་ན་སྐྱོ་ངལ་ཀུན་ཡོངས་སུ་
སེལ་བའི་བྱུང་ཆུབ་ཀྱི་སེམས་ཀྱི་རྟ་ཞོན་ནས་ལམ་བདེ་བ་ནས་འབྲས་
བུ་བདེ་བར་གོང་ནས་གོང་དུ་འགྲོ་བ་ལ་སེམས་ཤེས་སུ་ཞིག་སྐྱིད་ལུག་
པར་འགྱུར་ཏེ། དེ་ནི་གནས་མེད་དོ། །གཉིས་པ་གཉེན་པོ་བརྩོན་
འགྲུས་སྤེལ་བ་ལ་གསུམ་སྟེ། སྟོབས་བསྐྱེད་པ་དང་། སྤྱོད་པ་ལྷུར་
R
བ་ལ
126



ལེན་ པ་དང་། བདག་ ཉིད་ དབང་ དུ་ བྱ་ བའོ། ། དང་ པོ་ ནི།
སེམས་ཅན་གྱི་དོན་འགྲུབ་པར་བྱ་བའི་ཕྱིར་དུ་མི་མཐུན་ཕྱོགས་་་་
འཇོམས་པའི་དཔུང་ཚོགས་བཞི་བསྐྱེད་པར་བྱ་སྟེ། བཞི་ནི་མོས་
པའི་དཔུང་དང་། བརྟན་པའི་དཔུང་དང༌། དགའ་བའི་དཔུང་
དང་། དོར་བའི་དཔུང་རྣམས་ཡིན་ནོ། ། དེ་དག་གི་ངོ་བོ་ནི།
རིམ་བཞིན་ལས་འབྲས་ལ་མོས་པ་དང༌། བརྩམས་པ་མཐར་དབྱུང་
བ་དང༌། དགའ་བཞིན་འཇུག་པ་དང༌། དུབ་ན་ངལ་ བསོ་བ་
རྣམས་ཡིན་ནོ། །དེ་ལ་མོས་པ་ནི། སྡིག་པའི་འབྲས་བུ་སྡུག་བསྔལ་
གྱིས་འཇིགས་པ་དང་། དགེ་བ་དེའི་ཕན་ཡོན་བསམ་པས་བསྐྱེད་དེ།
འཆད་པར་འགྱུར་རོ། ། དེ་ལྟར་མི་མཐུན་ཕྱོགས་འགལ་རྐྱེན་ལེ་ལོ་
སྤངས་ཏེ། མཐུན་རྐྱེན་མོས་པ་དང་། ང་རྒྱལ་ཏེ་བརྟན་པ་དང༌།
དགའ་བ་དང་། དོར་ཞེས་བྱ་བ་འབད་པ་ལྷུ་ ལེན་ཅིང༌། མི་
མཐུན་ཕྱོགས་ལ་ཕར་དབང་བསྒྱུར་བའི་སྟོབས་བཞི་པོ་དེ་རྣམས་ཀྱིས་
ནི་བརྩོན་འགྲུས་གོང་དུ་སྤེལ་བའི་ཕྱིར་འབད་པར་བྱའོ། །དེ་རྣམས་
རྒྱས་པར་བཤད་པ་ལ་བཞི། མོས་པའི་སྟོབས་དང་། བརྟན་པའི་
སྟོབས་དང༌། དགའ་བའི་སྟོབས་དང་། དོར་བའི་སྟོབས་སོ། །
དང་པོ་ནི། མ་མོས་པའི་ཉེས་པ་དང༌། མོས་པའི་ཕན་ཡོན་དང་།
127



མོས་པ་ཇི་ལྟར་བསྐྱེད་ཚུལ་སོགས་ཀྱི་སྒོ་ནས་རིམ་གྱིས་འཆད་པ་སྟེ།
འདི་ལྟར་བདག་དང་གཞན་གྱི་ཉེས་པ་ནི་དཔག་ཏུ་མེད་པ་དག་
བདག་གིས་གཞོམ་པར་བྱ་དགོས་པ་སྟེ། ཅིའི་ཕྱིར་ན་སྔར་སེམས་
བསྐྱེད་པའི་ཚེ་དེ་ལྟར་དམ་བཅས་པའི་ཕྱིར། འོན་ཏེ་དུས་གང་དུ་
བདག་གཞན་གྱི་ཉེས་པ་རེ་རེ་གཞོམ་པ་ལའང་བསྐལ་པ་རྒྱ་མཚོ་ཟད་
ཀྱི་བར་ དུ་ འབད་ པར་ འ གྱུར་བ་ སྟེ་ འབད་ དགོས་ པ་ ཡིན་ པ་ ལ།
ཉེས་པ་ཟད་པར་བྱེད་པའི་རྩོམ་པ་དེའི་ནི་ཆ་ཙམ་ཡང་བདག་ལ་མ་
མཐོང་ན་ཉེས་པ་དང་སྡུག་བསྔལ་དཔག་ཏུ་མེད་པའི་གནས་ཏེ་སྣོད་
དུ་གྱུར་པའི་བདག་ཀོ་སྟེ་བདག་ནི་ཅིའི་ཕྱིར་སྙིང་མ་གས་ཏེ་ཚལ་པར་
གས་འོས་སོ། ། དེ་བཞིན་དུ་བདག་དང་གཞན་གྱི་ཡོན་ཏན་ནི་མང་
པོ་དཔག་ཏུ་མེད་པ་དག་བདག་གིས་བསྒྲུབ་པར་བྱ་བ་སྟེ། དེ་
ལའང་སྔར་ལྟར་ཡོན་ཏན་རེ་རེ་ཞིང་ཡང་བསྐལ་པ་རྒྱ་མཚོས་གོམས་
པར་འགྱུར་བ་སྟེ་གོམས་དགོས་པ་ཞིག་ན། བདག་གིས་ནི་ཡོན་ཏན་
གྱི་ཆ་ཕྲ་མོ་གཅིག་ལའང་གོམས་པ་ནམ་ཡང་མ་སྐྱེས་ཏེ། དེ་བས་ན
ཇི་ཞིག་ལྟར་སྟེས་དབང་རྙེད་པའི་དལ་འབྱོར་གྱི་སྐྱེ་བ་ཡང་ནི་བདག་
གིས་དོན་མེད་བྱས་པ་ཤིན་ཏུ་མཚར་ཞེས་ཏེ་བསྟིང་ཚིག་གོ །གཞན་
ཡང་བདག་གིས་བྱ་དགོས་མང་པོ་ཞིག་མ་བྱས་ཏེ་འདི་ལྟར། བཅོམ་
3
128



ལྡན་འདས་མ་མཆོད་ཅིང་། ཆོས་དང་མཐུན་པའི་དགའ་སྟོན་ཆེན་
པོའི་བདེ་བའང་མ་བྱིན་ལ། བསྟན་ལ་སྨན་པའི་བྱ་བའང་མ་བྱས་
པ་ དང༌། དབུ ལ་པོའི་བསམ་ པའང་ རྫོགས་ པར་ མ་བྱས་ ཤིང་།
འཇིགས་པ་ཅན་ལ་མི་འཇིགས་པའང་མ་བྱིན་པ་དང་། ལུས་སེམས་
ཉམ་ཐག་པ་ལ་དབུགས་འབྱིན་པའི་བདེ་བའང་མ་བྱིན་པ་སོགས་ཏེ།
དེ་ལྟ་ན་བདག་མིར་སྐྱེ་བའི་དགོས་དོན་སྙིང་པོ་ནི་མའི་མངལ་དུ་ཟུག་
རྔུ་དང་། གཞན་ལ་སྡུག་བསྔལ་འབའ་ཞིག་བསྐྱེད་པར་ཟད་ཀྱི་མི་
ལུས་རྙེད་པའི་དོན་མ་བྱུང་ངོ༌། །འོ་ན་བདག་དེ་ལྟར་ནོངས་པའི་རྩ་
བ་ནི་གང་ལ་ཐུག་གམ་སྙམ་ན། ཚེ་སྔོན་མ་དང་ད་ལྟར་གྱི་དུས་སུ་
ཡང་ཆོས་ལ་དོན་གཉེར་གྱི་མོས་པ་དང་བྲལ་བ་ཡིས་ཏེ་དེས་ཆོས་ཀྱིས་
ཕོངས་པ་འདི་འདྲ་བ་བྱུང་བར་གྱུར་ན་ཤེས་ལྡན་སུ་ཞིག་ཆོས་ལ་མོས་
པ་གཏོང་སྟེ་བཏང་མི་རིགས་སོ། ། དེའི་རྒྱུ་མཚན་ནི་དགེ་བའི་
ཕྱོགས་ནི་ཐམས་ཅད་ཀྱི་རྩ་བ་མོས་པ་སྟེ་འདུན་པ་ཡིན་པར་ཐུབ་པས་
གསུངས་ལ། འོ་ན་འདུན་པ་དེའི་འང་རྩ་བ་དང་བསྐྲུན་ཚུལ་གང་
སྙམ་ན་དུས་རྟག་ཏུ་ནི་དགེ་སྡིག་གང་དང་གང་གི་རྣམ་སྨིན་གྱི་འབྲས་
བུ་ཇི་དང་ཇི་ལྟ་བུ་ཡིན་པ་བསྒོམས་པས་ཏེ་བསྒོམ་པའི་སྒོ་ནས་སོ། །
འོ་ན་དགེ་སྡིག་གི་རྣམ་སྨིན་ཇི་ལྟ་བུ་ཞེ་ན། རྒྱས་པར་འཆད་པ་ནི།
129



སྡུག་བསྔལ་དང་། ཡིད་མི་བདེ་བ་དང་། མི་འདོད་པའི་འཇིགས་
པ་རྣམ་པ་སྣ་ཚོགས་པ་དང་ཕྲད་པ་དང༌། འདོད་པའི་དངོས་པོ་
རྣམས་དང་བྲལ་བ་ནི་སྡིག་པ་སྤྱོད་པ་ལས་འབྱུང་བར་འགྱུར་བ་ཡིན་
ལ༑ ཡིད་ལ་བསམ་པའི་དགེ་བ་བྱས་པས་བྱེད་པོ་རང་ཉིད་སྐྱེ་བ་
གང་དང་གང་དུ་འགྲོ་བར་འགྱུར་བའི་སྐྱེ་བ། དེ་དང་དེར་ནི་རྒྱུ་
བསོད་ནམས་དེས་འབྲས་བུ་བདེ་བའི་ཡོན་གྱིས་མངོན་པར་མཆོད་
པར་འགྱུར་ལ། རྒྱུ་སྡིག་པ་བྱེད་པ་ནི་འབྲས་བུ་བདེ་བ་འདོད་ཀྱང་
སྐྱེ་བ་གང་དང་གང་དུ་འགྲོ་བར་འགྱུར་བ་དེ་དང་དེར་ནི་སྡིག་པ་དེས་
སྡུག་བསྔལ་མཚོན་གྱིས་རྣམ་པར་འཇོམས་པར་འགྱུར་རོ། ། དགེ་
སྡིག་ཁྱད་པར་ཅན་གྱི་འབྲས་བུ་ནི་སྐྱེས་བུ་འགའ་ཞིག་སངས་རྒྱས་ཀྱི་
ཞིང་དག་ཏུ་རྒྱ་ཆེ་ཞིང་དྲི་བཟང་ལ་བསིལ་བའི་རེག་བྱ་དང་ལྡན་པའི་
པདྨའི་སྙིང་པོར་གནས་ཤིང་། ཞིང་གི་བདག་པོ་རྒྱལ་བའི་གསུང་
སྙན་ཐོས་པའི་དགའ་བའི་ཟས་ཀྱིས་གཟི་བརྗིད་བསྐྱེད་པར་བྱས་པ་
དང་། ཐུབ་པའི་འོད་ཀྱིས་རྒྱས་པར་བྱས་པའི་པད་མ་ལས་བྱུང་
བའི་ལུས་མཆོག་མཚན་དཔེས་བརྒྱན་པ་ཅན་རྒྱལ་བའི་མདུན་ན་བདེ་
བར་གནས་པའི་བདེ་གཤེགས་ཀྱི་སྲས་སུ་གྲུབ་པ་ཡང་དགེ་བས་དེར་
འགྱུར་བ་ཡིན་ལ། སྐྱེ་བོ་གང་དག་གཤིན་རྗེའི་སྐྱེས་བུས་པགས་པ་
བbe
130



མ་ལུས་པར་བཤུས་པས་ཤིན་ཏུ་ཉམས་ཐག་ཅིང་། རབ་ཏུ་ཚ་བའི་
མེ་ཡིས་བཞུས་པའི་ཟངས་ཞུན་ལུས་ལ་བླུགས་པར་གྱུར་པས་ཤིན་ཏུ་
གདུངས་ལ་འབར་བའི་རལ་གྲི་དང་མདུང་ཐུང་དག་གིས་བསྣུན་ནས་
ཤའི་དུམ་བུ་ཕྱོགས་བརྒྱར་འཐོར་ནས་ལྷགས་ཤིང་། ཤིན་ཏུ་འབར་
བའི་ལྕགས་ཀྱི་ས་གཞིར་ལྷུང་བ་གང་ཡིན་དེ་དག་ཀྱང་རྒྱུ་མི་དགེ་བའི་
ལས་མང་པོས་འགྱུར་བ་ཡིན་ནོ། ། དེ་བས་ན་གོང་དུ་ཇི་སྐད་བཤད་
པ་ལྟར་བདེ་སྡུག་གི་ཁྱད་པར་མཐའ་ཡས་པ་དེ་དག་ནི་དགེ་སྡིག་གི་རྒྱུ་
ལས་བྱུང་བར་བསམས་ཏེ་རྟག་ཏུ་དགེ་བའི་ཕྱོགས་ལ་མོས་པར་བྱ་
ཞིང་། གུས་པ་ཉིད་དུ་བསྒོམ་པར་བྱ་ལ། མི་དགེ་བའི་ཕྱོགས་ལ་
ནི་དེ་ལས་བཟློག་པ་ཉིད་དུ་བསྒོམ་པར་བྱའོ། ། གཉིས་པ་ང་རྒྱལ་
ལམ་བརྟན་པའི་སྟོབས་ནི། རྡོ་རྗེ་རྒྱལ་མཚན་གྱི་བསྔོ་བའི་སྐབས་སུ་
ཇི་ལྟར་གསུངས་པའི་ཆོ་ག་ཡིས་ཏེ་ ཐབས་ཀྱིས་བྱ་བ་གང་ཡང་་་་་་
བརྩམས་ནས་མཐར་དབྱུང་བར་བྱ་སྙམ་པ་དང་། འགྲུབ་པར་ནུས་
སྙམ་དུ་ང་རྒྱལ་བསྒོམ་པར་བྱ་ལ། དེ་ཡང་འཇུག་པའི་དང་པོར་བྱ་
བ་དེ་བདག་གིས་འབྱོར་བ་འདུག་གམ་མི་འདུག་ལེགས་པར་བརྟགས་
ནས་ནི་བྱ་བ་དེ་འབྱོར་བར་སྣང་ན་བརྩམ་མམ། ཡང་ན་མི་འབྱོར་
བར་སྣང་ན་མི་བརྩམ་པར་བྱ་ལ་གང་ཡང་མི་བརྩམ་པ་ནི་མཆོག་ཡིན་
131



གྱི་བརྩམས་ནས་ནི་བར་མ་དོར་ལྡོག་པར་མི་བྱའོ། ། དེ་ཅིའི་ཕྱིར་ཞེ་
ན། བྱེད་པ་རྒྱུ་མཐུན་གྱིས་སྐྱེ་བ་གཞན་དུའང་བར་མ་དོར་ལྡོག་པ་
དེ་གོམས་ཤིང་། དམ་བཅའ་ཉམས་པའི་སྡིག་པ་དང་དེ་ལས་བྱུང་
བའི་སྡུག་བསྔལ་ཡང་འཕེལ་བར་འགྱུར་ལ། བྱ་བ་སྔ་མ་དོར་ནས་
གཞན་བརྩམ་པ་དེ་དང་སྔ་མ་དེའི་འབྲས་བུའི་དུས་ཀྱང་ནི་དམན་
པར་འགྱུར་ཞིང་། ཕྱི་མ་དེ་ཡང་འགྲུབ་པར་མི་འགྱུར་རོ། ། འོ་ན་
ང་རྒྱལ་གང་ལ་བསྒོམ་ཞེ་ན། ལས་དང་ཉོན་མོངས་པ་དང་། ནུས་
པ་སྟེ་གསུམ་པོ་དེ་དག་ལ་ང་རྒྱལ་བསྒོམ་པར་བྱ་སྟེ། དེ་ཡང་གཞན་
དོན་ལ་མཚོན་ན་སུ་ལའང་མི་ལྟོས་པར་དེ་བདག་ཉིད་གཅིག་པུས་
བྱའོ་ཞེས་སེམས་པ་འདི་ནི་ལས་ཀྱི་ང་རྒྱལ་སྒོམ་ཚུལ་ཉིད་ཡིན་ལ།
ཉོན་མོངས་པའི་དབང་མེད་དུ་བྱེད་པའི་འཇིག་རྟེན་པ་འདིས་ནི་
གཞན་ དོན་ ལྟ་ ཞོག་ གི་ རང་དོན་ ཡང་ སྒྲུབ་པར་མི་ནུས་པས་ན།
འགྲོ་བས་བདག་ལྟར་བྱེད་མི་ནུས་ཏེ། དེ་བས་ན་བདག་འབའ་ཞིག་
གིས་ལས་འདི་བྱའོ། ། ཞེས་བློ་སྟོབས་བསྐྱེད་པ་ཡང་ལས་ཀྱི་ང་རྒྱལ་
བསྒོམ་ཚུལ་ལོ། །གཞན་དག་སོ་ནམ་སོགས་དང་རང་གཅིག་པུ་ཐར་
ཐབས་ལྟ་བུ་ཆེས་ཤིན་ཏུ་དམན་པའི་ལས་ཀྱང་ལྷུར་བྱེད་ན། གཞན་
དོན་ཁུར་དུ་བླངས་པའི་བདག་ཉིད་ཀྱང་ནི་སོས་དལ་དུ་ཇི་ལྟར་་་་
132



འདུག་སྙམ་དུ་བསྒོམ་ པ་ ནི་ནུས་པའི་ང་རྒྱལ་ བསྒོམ་ཚུལ་ཡིན་ལ།
དེ་ཉོན་མོངས་ཀྱིས་བསྡུས་པའི་ང་རྒྱལ་གྱིས་ནི་མི་བྱེད་དེ་བདག་ལ་ང་
རྒྱལ་དེ་མེད་པ་ནི་དགོས་པའི་མཆོག་ཡིན་པའི་ཕྱིར་རོ། ། གཉེན་
པོའི་ཕྱོགས་ཀྱི་ང་རྒྱལ་དེ་བྱ་དགོས་པའི་རྒྱུ་མཚན་ནི་དེ་ལྟར་མི་བྱེད་ན་
མི་མཐུན་ཕྱོགས་ཀྱིས་བརྫི་བའི་ཕྱིར་ཏེ། དཔེར་ན་ཤི་ལ་ཉེ་བའི་
སྦྲུལ་དང་ཕྲད་པར་གྱུར་ན་བྱ་ཁྭ་ཏ་ཡང་མཁའ་ལྡིང་ལྟ་བུར་བརྙས་
ཐབས་སྤྱོད་པ་བཞིན་དུ་གལ་ཏེ་བདག་ཉིད་སྔ་མ་ལྟ་བུའི་ང་རྒྱལ་མི་
བྱེད་པར་གཉེན་པོ་ཉམ་ཆུང་སྟེ་དཔའ་ཞུམ་ན་ཉོན་མོངས་དང་ཉེས་
སྤྱོད་ཀྱི་ལྟུང་བ་ཆུང་ངུའང་སྟེ་ཆུང་ངུས་ཀྱང་གནོད་པ་ཆེར་བྱེད་པའི་
ཕྱིར་རོ། ། ངས་མི་ནུས་སྙམ་ནས་བསྡད་པ་ལ་དགོས་པ་མེད་པ་ནི།
ཞུམ་པ་དང་བཅས་ཏེ་རྩོལ་བ་དོར་ནས་བསྡད་པ་ལ་ཆོས་ཀྱིས་ཕོངས་
པ་ལས་ཐར་པ་ཡོད་དམ་ཅི་སྟེ་མེད་ལ། ངས་ཅིས་ཀྱང་ནུས་སོ་སྙམ་
པའི་སྙིང་སྟོབས་ཀྱི་ང་རྒྱལ་དང་། རྩོལ་བ་དྲག་ཏུ་བསྐྱེད་པས་ནི་དེ་
ལ་མི་མཐུན་ཕྱོགས་ཆེན་པོ་ཡིས་ཀྱང་ཐུབ་པར་དཀའོ། ། དེ་བས་ན་
སེམས་ནི་ཤིན་ཏུ་བརྟན་པ་ཡིས་ནུས་པའི་ང་རྒྱལ་འཆང་སྟེ་ལྟུང་བ་
རྣམས་ནི་གཞོམ་པར་བྱ་སྟེ། ཅིའི་ཕྱིར་ན་བདག་ནི་ལྟུང་བས་ཏེ་
ལྟུང་བ་ཙམ་གྱིས་ཀྱང་ཕམ་པར་བྱས་ན་ཁམས་གསུམ་གྱི་ཉོན་མོངས་
133



ལས་རྒྱལ་བར་འདོད་པ་ནི་བཞད་གད་དུ་འགྱུར་བའི་ཕྱིར་རོ། ། དེ་
བས་ན་སེང་གེ་ནི་བདག་ ཉིད་གཞན་ལས་རྒྱལ་བར་བྱེད་ཀྱི་གཞན་
བདག་ལས་རྒྱལ་དུ་མི་འཇུག་པའི་དཔེ་ལྟར་བདག་གིས་ཀྱང་ཉེས་པ་
ཀུན་ལས་ཕར་རྒྱལ་བར་བྱ་སྟེ། བདག་ལས་ཚུར་ཉེས་ལྟུང་སུ་ཡང་
རྒྱལ་དུ་མི་འཇུག་པར་བྱ་ལ། རྒྱལ་བ་སེང་གེ་ལྟ་བུའི་སྲས་བདག་
གིས་ནི་ནུས་པའི་ང་རྒྱལ་འདི་ལྟ་བུ་ལ་རྟག་ཏུ་གནས་པར་བྱའོ། ། འོ་
ན་དེ་སྤང་བྱའི་ང་རྒྱལ་མིན་ནམ་ཞེ་ན། མིན་ཏེ་འགྲོ་བ་གང་དག་
སྤང་བྱའི་ང་རྒྱལ་གྱིས་བདག་ཉིད་བཅོམ་པ་དེ་དག་ནི་ཉོན་མོངས་
གཞོམ་འདོད་ཀྱི་ང་རྒྱལ་ཅན་མ་ཡིན་ཏེ། དགྲ་གཞོམ་འདོད་ཀྱི་ང་
རྒྱལ་ཅན་ནི་དགྲའི་དབང་དུ་མི་འགྲོ་བར་རིགས་པ་ལ་སྤང་བྱའི་ང་
རྒྱལ་གྱིས་བཅོམ་པ་དེ་དག་ནི་ང་རྒྱལ་དགྲ་བོ་དེའི་དབང་དུ་འགྱུར་
བའི་ཕྱིར་རོ། ། དེ་ལ་སྐྱོན་ནི་ཉོན་མོངས་པའི་ང་རྒྱལ་གྱིས་སེམས་
ཁེངས་པ་དག་ནི་ཤི་བའི་འོག་ཏུ་ངན་འགྲོར་ང་རྒྱལ་གྱིས་ཁྲིད་ཅིང་
བརྒྱ་ལ་མིར་སྐྱེས་ནའང་མིའི་དགའ་སྟོན་ཞི་དུལ་ སོགས་བཅོམ་པ་
དང༌། གཞན་གྱི་ཟན་ཟ་བའི་བྲན་གཡོག་ཏུ་སྐྱེ་བ་དང་ནི་གླེན་པ་
དང༌། མི་སྡུག་པ་དང༌། ཉམ་ཆུང་བ་དང་། ཐམས་ཅད་དུ་ནི་
གཞན་གྱིས་བརྙས་པར་འགྱུར་བ་སོགས་སྐྱོན་མང་ངོ༌། །གཞན་ཡང་
134



སྤང་བྱའི་ང་རྒྱལ་གྱིས་ཁེངས་པའི་དཀའ་ཐུབ་ཅན་ཕྱི་པའི་དྲང་སྲོང་
ལྟ་བུ་དེ་ཡང་གཉེན་པོའི་ང་རྒྱལ་ཅན་དུ་གཏོགས་ན་འོ་ན་གཉེན་པོའི་
ང་རྒྱལ་གྱིས་དམན་པ་ཅི་འདྲ་ཡིན་པ་སྨྲོས་ཤིག དེ་བས་ན་གང་
ཞིག་སྤང་བྱའི་ང་རྒྱལ་གྱི་དགྲ་ལས་རྒྱལ་ཕྱིར་ནུས་པའི་ང་རྒྱལ་འཆང་
བ་དེ་ནི་གཉེན་པོའི་ང་རྒྱལ་ཅན་དང༌། ཉོན་མོངས་པའི་དགྲ་ལས་
རྣམ་པར་རྒྱལ་བའི་དཔའ་བོ་ཡང་དེ་ཉིད་དེ་གང་གི་ཕྱིར་ན་གང་ཞིག་
སྤང་བྱའི་ང་རྒྱལ་གྱི་དགྲ་བདོ་བ་ཡང་མ་ལུས་པ་ངེས་པར་བཅོམ་སྟེ།
འགྲོ་བ་དག་ལ་ཇི་ལྟར་འདོད་པ་བཞིན་དུ་རྒྱལ་བའི་འབྲས་བུ་ཡིད་ལ་
རྫོགས་པར་བྱེད་པའི་ཕྱིར་རོ། ། མདོར་བསྟན་དུ། ལས་དང་ཉོན་
མོངས་ནུས་པ་སྟེ། །གསུམ་པོ་དག་ལ་ང་རྒྱལ་བྱ། །ཞེས་གོ་རིམ་དེ་
ལྟར་དུ་བྱུང་ཡང་རྒྱས་བཤད་དུ་ཐ་མ་གཉིས་གོ་ལྡོག་ནས་བྱུང་བས་
གཉེན་པོའི་ང་རྒྱལ་ལམ་ཉོན་མོངས་ལ་ང་རྒྱལ་བྱ་བ་ནི་མཚམས་འདི་
ནས་འཆད་པ་ཡིན་ནོ། །དེ་ཡང་བདག་ནི་ཆགས་སོགས་ཉོན་མོངས་
ཕྱོགས་ཀྱི་ཁྲོད་དུ་གནས་ན། རྣམ་པ་སྟོང་དུ་གཉེན་པོས་བསྲན་
གཟུགས་ཏེ་ཇི་ལྟར་ཝ་ལ་སོགས་པས་སེང་གེ་ལ་མི་ཚུགས་པ་བཞིན་དུ་
ཉོན་མོངས་པའི་ཚོགས་ཀྱིས་མི་ཚུགས་པར་བྱའོ། །སྙམ་དུ་བློ་སྟོབས་
བསྐྱེད་པ་ནི་ཉོན་མོངས་ལ་ང་རྒྱལ་སྒོམ་ཚུལ་ལོ། ། མི་ཚུགས་པར་
135



བྱེད་ཚུལ་ནི། ཉམ་ང་ཆེ་ཐང་དུ་བྱུང་བར་གྱུར་ཀྱང་མི་ཡིས་མིག་ནི་
གཅེས་པར་སྲུང་བ་ལྟར་དེ་བཞིན་ཉམ་ང་སྟེ་ཉོན་མོངས་པའི་རྐྱེན་
དྲག་པོ་བྱུང་བར་གྱུར་ཀྱང་ཉོན་མོངས་པའི་དབང་དུ་མི་འགྱུར་བར་
བྱ་སྟེ། འདི་ལྟར་བདག་ནི་མེར་བསྲེགས་ཏེ་བསད་པར་གྱུར་ཏམ་
བདག་གི་མགོ་བོ་དྲུངས་ནས་བཅད་ཀྱང་བླའི་རྣམ་པ་ཀུན་ཏུ་ཉོན་
མོངས་པའི་དགྲ་ལ་ནི་འདུད་པར་མི་བྱའོ། ། དེ་བཞིན་དུ་ལེགས་
པར་བསྒྲིམས་ཏེ་གནས་སྐབས་ཐམས་ཅད་དུ་རིགས་པའི་ལས་ཏེ་ཉོན་
མོངས་དང་མ་འདྲེས་པའི་ལས་ཁོ་ན་བྱའི་དེ་ལས་ནི་གཞན་མི་སྤྱད་དོ་
ཞེས་སོ། ། གསུམ་པ་དགའ་བའི་སྟོབས་ནི། བྱིས་པ་རྣམས་རྩེད་
མོའི་བདེ་འབྲས་འདོད་ དེ་ དགའ་ བས་ ངོམ་ མེད་ དུ་སྤྱད་པ་ལྟར།
བྱང་སེམས་འདི་ཡིས་བྱ་བའི་ལས་གང་ཡིན་པའི་ལས་དེ་ལ་ནི་དགའ་
བས་ཞེན་ཅིང་སྤྲོ་བར་བྱ་སྟེ། དེ་ཡང་ལས་དེས་མི་ངོམ་པར་དུས་
རྟག་ཏུ་དེ་ལ་དགའ་བར་བྱའོ། །སྙམ་པ་ནི་དགའ་བའི་དཔུང་ངམ་
སྟོབས་བསྐྱེད་ཚུལ་ལོ། ། དགའ་བའི་རྒྱུ་མཚན་ནི། ཞིང་པ་སོགས་
བདེ་བའི་དོན་དུ་སོ་ནམ་སོགས་ཀྱི་ལས་བྱས་ཀྱང་དེ་ལས་བདེ་བར་
འགྱུར་མི་འགྱུར་གཏོལ་མེད་ཀྱི། བྱང་སེམས་གང་གིས་གཞན་ཕན་
གྱི་ལས་ཉིད་བྱས་ན་དེ་ལས་རང་གཞན་འཕྲལ་ཕུགས་སུ་བདེ་བར་་་་་་
136



འགྱུར་བ་གདོན་མི་ཟ་བས། དེས་ན་བྱང་སེམས་དེ་གཞན་ཕན་གྱི་
ལས་མི་བྱེད་པར་གྱི་ནར་བསྡད་པ་ཅི་ལྟར་བདེ་ སྟེ་མི་བདེའོ། །
གཞན་ཡང་སྤུ་གྲིའི་སོར་ཆགས་པའི་སྦྲང་རྩི་ལྟ་བུའི་འདོད་པ་ཕན་
ཆུང་ལ་གནོད་ཆེ་བ་རྣམས་ཀྱིས་ཀྱང་མི་ངོམས་ན་གང་གི་རྣམ་སྨིན་གྱི་
འབྲས་བུ་འ ཕྲལ་བདེ་བ་དང་ཕུགས་ཞི་བ་ཡི་བསོད་ནམས་ཀྱིས་ལྟ་ཅི་
སྟེ་ངོམས། དེ་ལྟ་བས་ན་ལས་གང་བརྩམས་པ་ཚར་ཕྱིན་པར་བྱ་
བའི་ཕྱིར་དུ་སོས་ཀ་ཉི་མ་ཕྱེད་དུས་སུ་ཚ་བས་གདུངས་པའི་གླང་ཆེན་
མཚོ་དང་ཕྲད་ན་དགའ་བས་མཚོར་འཇུག་པ་ལྟར་བརྩམས་པའི་ལས་
དེ་ལ་ཡང་དགའ་བས་འཇུག་པར་བྱའོ། ། བཞི་པ་དོར་བའི་སྟོབས་
ལ་གཉིས། རེ་ཞིག་དོར་བ་དང༌། གཏན་དོར་བའོ། །དང་པོ་ནི།
དེ་ ལྟར་བསོད་ནམས་ལ་འབད་པས་དུབ་སྟེ་ལུས་སེམས་སྟོབས་ཉམས་
པ་དང་རྗེས་སུ་འབྲེལ་ན་སླར་ སྟོབས་བསྐྱེད་དེ་འབད་པར་བྱ་བའི་
དོན་དུ་རེ་ཞིག་ལས་དེ་དོར་ནས་ངལ་བསོས་ལ། སོས་པ་ན་ཡང་
འབད་པར་བྱའོ། །གཉིས་པ་ནི། བྱ་བ་སྔ་མ་གང་དང་གང་ལེགས་
པར་བྱས་ཟིན་ན་བྱ་བ་ཕྱི་མ་དང་དེའི་ཡང་ཕྱི་མ་སོགས་བྱེད་འདོད་
པས་བྱས་ཟིན་པའི་སྔ་མ་དེ་དང་དེ་སྤང་ལ་ཕྱི་མ་ཕྱི་མ་ལ་འཇུག་པར་
བྱའོ། ། གཉིས་པ་སྤྱོད་པ་ལྷུར་བླངས་པ་ལ་བདུན་ཏེ། དང་པོ་
137



མཛངས་པ་ལྷུར་བླངས་པ་ནི། འཐབ་མོ་བ་རྙིང་པ་གཡུལ་འགྱེད་པ་
ལ་མཁས་ཤིང་བྱང་ཆུབ་པ་རྣམས་དགྲ་དང་ལྷན་ཅིག་ཏུ་གཡུལ་ངོར་
རལ་ཁ་བཀྱེ་བར་ལྷགས་པ་ན་ཚུར་མཚོན་བསྣུན་པ་ལ་གཟུར་ཞིང་
ཕར་མཚོན་གྱིས་དགྲ་འཇོམས་པའི་སྦྱོར་བ་གཉིས་བརྩམས་པ་བཞིན་
དུ་སྒྲུབ་པ་པོས་ཀྱང་ཚུར་ཉོན་མོངས་པའི་མཚོན་གྱིས་བཏབ་པ་ལས་
བཟུར་བར་བྱ་ཞིང་། ཕར་ཉོན་མོངས་པའི་དགྲ་རྣམས་འཇེབས་
པར་ཏེ་ཞིབ་མོར་བཏགས་པར་བྱའོ། །གཉིས་པ་དྲན་ཤེས་བསྟེན་པ་
ལྷུར་བླང་བ་ནི། གཡུལ་དུ་ལག་ནས་རལ་གྲི་ལྷུང་བར་གྱུར་ན་
འཇིགས་ཤིང་སྐྲག་པས་མྱུར་དུ་ལེན་པ་ལྟར། དེ་བཞིན་དུ་སྒྲུབ་པ་
པོས་ཀྱང་དྲན་པའི་མཚོན་ཤོར་ན་དམྱལ་བའི་འཇིགས་པ་དྲན་ནས་
མྱུར་དུ་བླང་སྟེ་སོར་ཆུད་པར་བྱའོ། ། གསུམ་པ་ཉེས་ལྟུང་ཕྲ་ས་
ཀྱང་མ་གོས་པ་ལྷུར་ལེན་པ་ནི། ཇི་ལྟར་ཏེ་དཔེར་ན། དུག་མདས་
ལུས་ལ་རྨ་ཅུང་ཟད་ལས་མ་གཏོད་ཀྱང་། དེ་མ་ཐག་རྨ་དེ་ཕྱུངས་
ནས་མ་དོར་ན་ཁྲག་ལ་བརྟེན་བཅས་ནས་དུག་གིས་ནི་ལུས་ཡོངས་ལ
ཁྱབ་སྟེ་སྲོག་ཆད་པར་འགྱུར་བ་ལྟར། དེ་བཞིན་གླགས་ཏེ་སྐབས་ནི་
རྙེད་པར་གྱུར་ན་མི་མཐུན་ཕྱོགས་ཆུང་ངུའི་ཉེས་པས་ཀྱང་མཐར་གྱིས་
སེམས་ཡོངས་ལ་ཁྱབ་སྟེ་མཐོ་རིས་དང་ཐར་པའི་སྲོག་འཆད་པར་
138



ར་ན་པ
འགྱུར་བས། ཉེས་པ་ཕྲ་མོའང་རྒྱ་ཡན་དུ་མི་གཏོང་བར་འབུར་
འཇོམས་ཀྱི་ཚུལ་དུ་འབད་པར་བྱའོ། །བཞི་པ་རྩེ་གཅིག་བསྒྲིམས་པ་
ལྷུར་བླང་བ་ནི། འཕགས་པ་ཀ་ཏྱནའི་བྱུང་བ་ལྟར་ཡུངས་མར་གྱིས་
བཀང་བའི་སྣོད་ལག་ཏུ་བསྐུར་ལ་རལ་གྲི་ཐོགས་པས་དྲུང་དུ་བསྡད་
དེ་ཅུང་ཟད་བོ་ནའང་གསོད་དོ་ཞེས་བསྡིགས་ན་འཇིགས་པས་་་་་
བསྒྲིམས་ཏེ་སྣོད་རྩེ་གཅིག་ཏུ་བསྲུང་བ་ལྟར་བརྟུལ་ཞུགས་ཅན་གྲོལ་བ་
དོན་གཉེར་གྱིས་ཀྱང་དཔེ་དེ་བཞིན་རིག་པ་བསྒྲིམ་པར་བྱའོ། ། ལྔ་
པ་ཉེས་པ་བྱུང་ན་དེ་མ་ཐག་སྤང་བར་ལྷུར་བླང་བ་ནི། རྒྱུ་མཚན་དེ་
བས་ན་པང་དུ་སྦྲུལ་འཛུལ་འོངས་ན་དུག་གིས་འཇིགས་པས་ཇི་ལྟར་
རིངས་པས་ཏེ་རིངས་སྟབས་སུ་ལྡང་བ་ལྟར་དེ་བཞིན་མི་མཐུན་ཕྱོགས་
གཉིད་དང་སྙོམ་ལས་སོགས་འོངས་ན་མྱུར་དུ་གཉེན་པོ་བསྟེན་ཏེ་དེ་
དག་བཟློག་པར་ལྷུར་བྱའོ། ། དྲུག་པ་བདག་ལ་སྨད་ནས་ཉེས་པ་
སྤོང་བ་ལྷུར་ལེན་པ་ནི།ཇི་ལྟར་ཉེས་པ་བྱུང་བ་རེ་རེ་ཞིང་ཡང་བདག་གི་
སེམས་ལ་རྣམ་པ་སྣ་ཚོགས་ཀྱིས་སྨད་ནས་ཅི་ནས་ཀྱང་བདག་ལ་ཕྱིས་
ཉེས་པ་འདི་མི་འབྱུང་བ་དེ་ལྟར་བྱ་ཞེས་ཡུན་རིང་པོའི་བར་དུ་བསམ་
པ་ལྷུར་བླང་ངོ༌། ། བདུན་པ་རིགས་པའི་ལས་འབའ་ཞིག་བསྟེན་པ་
ལྷུར་བླང་བ་ནི། ཇི་ལྟར་ན་ཉེས་པ་མི་འབྱུང་བ་དང་བྱུང་བ་སེལ་
139 .



བའི་གནས་སྐབས་འདི་དག་ལ་དྲན་པ་རྒྱུན་ཆགས་སུ་གོམས་པ་ཉིད་
དུ་འགྱུར་ཞེས་ཏེ་གྱུར་ཅིག་གུ་སྙམ་དུ་བརྟགས་ནས་ཀུན་སློང་གི་རྒྱུ་
འདི་ཡིས་ནི་འཇུག་ཅིང་། གྲོགས་དགེ་བའི་བཤེས་གཉེན་དང་ཕྲད་
ཅིང་འགྲོགས་པའམ་སྟེ་འགྲོགས་པ་དང་རིགས་པའི་ལས་འབའ་ཞིག་
ནི་འདོད་པར་བྱ་སྟེ། དེ་ལྟར་བྱས་ན་དོན་དེ་འགྲུབ་པར་འགྱུར་རོ།
གསུམ་པ་བདག་ཉིད་དབང་དུ་བྱ་བ་ནི། ཅི་ནས་ཀྱང་དགེ་བའི་
ལས་གང་དང་གང་བྱེད་པའི་སྔོན་རོལ་ནས་བྱ་རྒྱུའི་དགེ་བ་དེ་དང་དེ་
ཐུམས་ཅད་ལ་ནི་བརྩོན་འགྲུས་ཀྱི་མཐུ་འམ་སྟོབས་ཡོད་པ་དེ་ལྟར་བྱ་
བའི་ཕྱིར་བག་ཡོད་པའི་གཏམ་དྲན་པར་བྱས་ཏེ་བདག་ཉིད་ཀྱིས་
བརྩམས་པའི་བྱ་བ་ལ་ལྡང་བ་ཡང་བར་བྱའོ། ། དཔེ་ཇི་ལྟར་ན་རླུང་
ནི་འགྲོ་བ་དང་འོང་བས་ཤིང་བལ་ལ་དབང་བསྒྱུར་བ་དེ་བཞིན་་་་
བརྩམ་བྱའི་དགེ་བ་ལ་སྤྲོ་བས་ལུས་ངག་ལ་དབང་བསྒྱུར་བར་བྱ་སྟེ།
དེ་ལྟར་བྱས་ན་ནི་གང་བརྩམས་ལས་ཀྱི་མཐའ་ཐམས་ཅད་བདེ་བླག་
ཏུ་འགྲུབ་པར་འགྱུར་རོ། །དོན་བསྡུ་ན། བརྩོན་འགྲུས་ཀྱི་འགལ་
རྐྱེན་ལེ་ལོ་གསུམ་སེལ་བ་དང༌། དེའི་མཐུན་རྐྱེན་དཔུང་གི་སྟོབས་
བཞི་བསྐྱེད་པ་དང་། དྲན་ཤེས་ཀྱི་སྐྱ་བར་ནས་བརྩོན་འགྲུས་བརྩམ་
པ་ལྷུར་བླང་བ་དང༌། གྲུབ་དོན་ལུས་སེམས་ལ་དབང་ཐོབ་པར་
140



བྱེད་པའོ། ། སྨྲས་པ། ལེ་ལོ་ཅན་གྱིས་ཟས་ཀྱང་མི་རྙེད་ཅིང༌། །
བརྩོན་འགྲུས་ཅན་གྱིས་རྫོགས་སངས་རྒྱས་ཀྱང་འགྲུབ། ། དེ་ཕྱིར་ལེ་
ལོ་སྤངས་ཏེ་དགེ་བ་ལ། ། བརྩོན་པ་དཔྱོད་ལྡན་རྣམས་ཀྱི་འཇུག་
ངོགས་ལགས། ། བརྩོན་འགྲུས་བསྟན་པའི་ལེའུ་བདུན་པ་བཤད་
ཟིན་ཏོ། །
བཞི་པ་བསམ་གཏན་གྱི་ཕར་ཕྱིན་བཤད་པ་ལ་གསུམ། ཏིང་
འཛིན་བསྒོམ་ པར་ གདམས་ པ། དེའི་ མི་ མཐུན་ ཕྱོགས་ སྤང་ བ།
ཏིང་འཛིན་གྱི་ངོ་བོ་ཞི་གནས་སོགས་ཇི་ལྟར་སྒོམ་ཚུལ་ལོ། ། དང་པོ་
ནི༈དེ་ལྟར་དགེ་ལ་སྤྲོ་བའི་བརྩོན་འགྲུས་བསྐྱེད་ནས་ནི་ཡིད་ནི་ཏིང་ངེ་
འཛིན་ལ་རྩེ་གཅིག་ཏུ་གཞག་པར་བྱ་སྟེ། ཅིའི་ཕྱིར་ན་སེམས་ནི་
རྣམ་པར་གཡེང་བའི་མི་ནི་ཉོན་མོངས་སྲིན་པོའི་མཆེ་བའི་ཕྲག་ན་
གནས་པས་ཐར་པའི་སྲོག་ཆད་པའི་ཕྱིར། འོ་ན་གཡེང་བ་གང་གིས་
སྤོང་ཞེ་ན། ལུས་འདུ་འཛིས་དང་སེམས་ནི་རྣམ་རྟོག་གིས་དབེན་པ་
ཡིས་ཏེ། དེས་ནི་རྣམ་པར་གཡེང་བ་མི་འབྱུང་ངོ༌། ། དེ་བས་ན་
འཇིག་རྟེན་གྱི་འདུ་འཛི་སྤང་བར་བྱ་ཞིང་། འདོད་པའི་རྣམ་པར་
རྟོག་པའང་ཡོངས་སུ་དོར་བར་བྱའོ། །དེ་ལྟ་ནའང་ནང་སེམས་ཅན་
ལ་ཆགས་པའི་ཕྱིར་དང་། – ཕྱི་རྙེད་སོགས་ལ་སྲེད་པས་ནི་འཇིག་
141



རྟེན་གྱི་འདུ་འཛི་མི་སྤོང་སྟེ། དེ་བས་ན་ཆགས་པ་དང་སྲེད་པ་འདི་
དག་ཡོངས་སུ་སྤོངས་ལ། མཁས་པས་འདི་ལྟར་དཔྱད་པར་བྱ་སྟེ།
སྟོང་ཉིད་ལ་དམིགས་པའི་ཞི་གནས་དང་རབ་ཏུ་ལྡན་པའི་ལྷག་མཐོང་
གིས་ཉོན་མོངས་རྣམ་པར་འཇོམས་པར་ཤེས་པར་བྱས་ནས་ཐོག་མར་
ཞི་གནས་བཙལ་བར་བྱ་ལ། དེ་ཡང་ནི་རྟེན་གྱི་གང་ཟག་གང་གིས་
འགྲུབ་ན་འཇིག་རྟེན་ལ་ཆགས་པ་མེད་པར་ལུས་སེམས་དབེན་པ་ལ་
མངོན་པར་དགའ་བས་འགྲུབ་ཀྱི་གཞན་གྱིས་ནི་མིན་ནོ། ། འོ་ན་
ཆགས་པ་ཇི་ལྟར་སྤོང་ཞེ་ན། འདི་ལ་གཉིས། ནང་སེམས་ཅན་ལ་
ཆགས་པ་སྤང་བ་དང་། ཕྱི་ཡོ་བྱད་སོགས་ལ་ཆགས་པ་སྤང་བའོ།
དང་པོ་ནི། རང་ཉིད་འཆི་བའི་ཆོས་ ཅན་གྱི་མི་རྟག་པ་སུ་ཞིག་
གཉེན་བཤེས་འཆི་བའི་ཆོས་ཅན་གྱི་མི་རྟག་པ་ལ་ཡང་དག་པར་་་་
ཆགས་པར་བྱེད་པ་སུ་ཞིག་ཡོད་དེ་ཆགས་མི་རིགས་སོ། ། ཅིའི་ཕྱིར་
ན་ཆགས་པའི་སྐྱོན་དེས་ནི་ཚེ་རབས་སྟོང་ཕྲག་དག་ཏུ་ཆགས་ཡུལ་གྱི་
སྡུག་པ་མཐོང་བར་ཡོང་མི་འགྱུར་ལ། དེ་མངོན་དུ་མ་མཐོང་ན་ནི་
སྲེད་པས་གདུངས་ནས་ཡིད་དགའ་བར་མི་འགྱུར་ཞིང་དེ་ལ་སེམས་
པས་དབྱེན་སྤྲོས་ཏེ་ཡིད་ཀྱང་དགེ་བའི་དམིགས་ པ་ལ་མཉམ་པར་
འཇོག་པར་མི་འགྱུར་ལ། གལ་ཏེ་མཐོང་ན་ཡང་གཏན་ངོམས་པར་
142



མི་འགྱུར་བས། སྔར་བཞིན་སྲེད་པས་ལྷག་པར་གདུང་བར་གྱུར་རོ།།
གཞན་ཡང་སྡུག་པའི་སེམས་ཅན་རྣམས་ལ་ཆཌ་པར་བྱས་ན་དེས་ཡང་
དག་པའི་དོན་ཉིད་ལ་ཀུན་ནས་སྒྲིབ་པ་དང༌། འཁོར་བ་ལ་སྐྱོ་བའི་
སེམས་ཀྱང་འཇིག་པར་བྱེད་པ་དང་། ཐ་མར་དེ་དང་བྲལ་བའི་མྱ་ངན་
གྱིས་གདུང་བར་འགྱུར་བ་དང༌། དེ་ལ་སེམས་པ་འབའ་ཞིག་གིས་་
གཡེངས་ནས་ཚེ་འདི་དོན་མེད་དུ་འདའ་བར་འགྱུར་བ་སོགས་དང་།
རྟག་པ་མེད་པ་སྟེ་མི་རྟག་པའི་མཛའ་བཤེས་ལ་ཆགས་པའི་ སེམས་
ཀྱིས་བསླུས་ཏེ་རྟག་པའི་རང་བཞིན་ཐར་པ་གཡུང་དྲུང་ཐོབ་བྱེད་ཀྱི་
ཆོས་ཀྱང་འཇིག་པར་འགྱུར་ལ། མཛའ་བཤེས་བྱིས་པ་དང་སྐལ་པ་
མཉམ་པ་སྟེ། སྤྱོད་པ་མཚུངས་པར་སྤྱོད་ན་ངེས་པར་ངན་འགྲོར་འགྲོ་
བར་འགྱུར་ཏེ་དེ་ལས་འོས་མེད་ཅིང་། འཕགས་པ་དང་སྐུལ་པ་མི་
མཉམ་པར་ཏེ་དེའི་མཛད་པ་དང་མི་མཐུན་པའི་ལམ་དུའང་ཁྲིད་པར་
བྱེད་ན་ཆོས་དང་མི་མཐུན་པའི་བྱིས་པ་བསྟེན་པས་ཅི་ཞིག་བྱ། ་ དེ་
བས་ན་སྐད་ཅིག་གཅིག་གིས་མཛའ་བར་འགྱུར་ལ། ཡུད་ཙམ་ཞིག་
གིས་ནི་དགྲར་ཡང་འགྱུར་ཞིང༌། དགའ་བར་བྱ་བའི་གནས་དགེ་བ་
ལའང་འབད་པས་སྦྱར་ན་ཁྲོ་བར་བྱེད་པས། སོ་སོའི་སྐྱེ་བོ་རྣམས་
ནི་ཤིན་ཏུ་མགུ་བར་དཀའོ། །གཞན་ཡང་འཕྲལ་ཕུགས་སུ་ཕན་པའི་
143



ཆོས་སྨྲས་ན་ཁོང་ཁྲོ་བར་བྱེད་ཅིང༌། ད་དུང་བདག་ཀྱང་ཕན་པའི་
རྒྱུ་ཆོས་དགེ་བ་ལས་ཟློག་པར་བྱེད་ལ། དེ་དག་གིས་ཇི་ལྟར་ཟློག་པ་
ལྟར་ངག་ནི་མ་ཉན་ན་ནི་བདག་ལ་ཁྲོ་ཞིང༌། ཁྲོས་པས་ངན་འགྲོར་
འདོང་བ་སྟེ་འགྲོ་བར་འགྱུར་རོ། ། དེར་མ་ཟད་བྱིས་པ་ཕལ་ཆེ་བ་ནི།
མཐོ་བ་ལ་ཕྲག་དོག མཉམ་པ་དང་འགྲན་སེམས། དམའ་བ་ལ་
ང་རྒྱལ་བྱེད་ཅིང༌། བསྟོད་ན་ནི་དྲེགས་པ་སྐྱེ་ལ། སྨད་དེ་མི་སྙན་པ་
བརྗོད་ན་ནི་ཁོང་ཁྲོ་སྐྱེ་བས། དུས་ནམ་ཞིག་ན་བྱིས་པ་དང་་་་་་
འགྲོགས་པ་ལས་ཕན་པ་འཐོབ་སྟེ་ཐོབ་པའི་དུས་མེད་ལ། ཕན་མི་
ཐོགས་པའི་ཁར་ད་དུང་གནོད་པ་སྟེར་ཏེ། བྱིས་པ་དང་འགྲོགས་ན་
འགྲོགས་ཡུལ་གྱི་བྱིས་པ་ལས་ཏེ་དེ་ལ་བརྟེན་ནས་བདག་བསྟོད་ཅིང་
གཞན་ལ་སྨོད་པ་དང༌། འཁོར་བར་དགའ་བའི་གཏམ་ལ་སོགས་ཏེ།
མི་དགེ་བ་མང་ པོ་ ཅིས་ཀྱང་ངེས་པར་འབྱུང་ བར་ གསུངས་ ཤིང༌།
མྱོང་བས་ཀྱང་གྲུབ་པ་དེའོ། ། དེ་ལྟར་ན་བྱིས་པ་བདག་དང་བྱིས་པ་
གཞན་ཕན་ཚུན་དུ་བསྟེན་པ་དེས་ནི་འདི་ཕྱིར་ཕུང་བར་འགྱུར་བ་
ཙམ་དུ་ཟད་པས། བྱིས་པ་གཞན་དེས་ཀྱང་བདག་གི་དོན་མ་བྱས་
ལ། བདག་གིས་ཀྱང་དེའི་དོན་མི་འགྱུར་བས།རི་དྭགས་རྨས་མ་ལྟར་
བྱིས་པ་ལས་ཐག་རིང་དུ་འབྱོལ་བར་བྱའོ། ། གལ་ཏེ་བྱིས་པ་དང༌
144



སྟེས་དབང་གིས་ཕྲད་ན་ཡུད་ཙམ་ཞིག་འཛུམ་བསྟན་པ་སོགས་དགའ་
བས་མགུ་བར་བྱས་ཏེ་ཧ་ཅང་འདྲིས་ཆེན་པོ་ཉིད་དུ་མི་འགྱུར་བར་བྱ་
ལ༈ ཐ་མལ་ཏེ་རན་པ་ཙམ་དུ་ཅི་རེད པར་བྱའོ། ། གལ་ཏེ་
བསོད་སྙོམས་ལེན་པ་སོགས་སྐྱེ་བོ་དགོས་དབང་གིས་གྲོང་དུ་རྒྱུ་བའི་
ཚེ་ཡང་ཇི་ལྟར་བུང་བས་མེ་ཏོག་གི་མདངས་སོགས་ལ་མ་ཆགས་པར་
སྦྲང་རྩིའི་བཅུད་ཙམ་ལེན་ཏེ་འཕུར་བ་བཞིན་དུ་ཆོས་ཀྱི་དོན་ཏེ་་
མཐུན་རྐྱེན་ཙམ་བླངས་ནས་ནི་འགྲོའི་གཞན་དུ་མི་ཀུན་ལ་སྔོན་ཆད་
མ་མཐོང་བ་སྟེ་མཐོང་མ་མྱོང་བ་བཞིན་སུ་དང་ཡང་འདྲིས་པ་དང༌
ཆགས་པ་མེད་པར་གནས་པར་བྱའོ། །གཉིས་པ་ཡོ་བྱད་སོགས་ལ་
ཆགས་པ་སྤང་བ་ལ་གཉིས། ཆགས་པའི་ཉེས་དམིགས་བསམ་པ་
དང༌། ཆགས་ཡུལ་གྱི་ཉེས་དམིགས་བསམ་པའོ། ། དང་པོ་ནི།
འདི་ལྟར་བདག་ནི་རྙེད་པ་མང་ཞིང་བཀུར་སྟི་དང་བཅས་པ་མང་ལ།
བདག་ལ་མི་མང་པོ་དགའ་འོ་ཞེས་དེ་འདྲའི་སྙེམས་པ་སྟེ་ང་རྒྱལ་
འཆང་བར་གྱུར་ན་ཉེས་པ་དེས་ཤི་བའི་འོག་ཏུ་དམྱལ་བའི་འཇིགས་
པ་ལུས་སེམས་ལ་མངོན་སུམ་དུ་སྐྱེ་བར་འགྱུར་རོ། ། དེ་བས་ན་རྣམ་
པར་རྨོངས་པའི་ཡིད་ཁྱོད་རྙེད་བཀུར་སོགས་གང་དང་གང་ལ་ཆགས་
པར་གྱུར་པ་ཇི་སྙེད་པ་དེ་དང་དེ་བསྡོངས་ཞེས་པ་བསྡོམས་པའི་བདེ་
145



བ་ལས་སྟོང་འགྱུར་དུ་ཆེ་བའི་སྡུག་བསྔལ་ཉིད་དུ་གྱུར་ཅིང་རིགས་
མཐུན་ལྡང་བར་འགྱུར་བས་ཆགས་མི་རིགས་སོ། །དེ་བས་ན་མཁས་
པས་རྙེད་སོགས་ལ་ཆགས་པར་མི་བྱ་སྟེ། ཆགས་པ་ལས་ནི་དམྱལ་བའི་
འཇིགས་པ་སྐྱེ་བའི་ཕྱིར་རོ། །གཉིས་པ་ལ་གཉིས་ཏེ། ཆགས་ཡུལ་
ལ་ཡིད་བརྟན་མི་རུང་བ་དང་། བསྟོད་སྨད་ལ་ ཕན་གནོད་མེད་
པའོ། ། དང་པོ་ནི། ཆགས་ཡུལ་རྙེད་སོགས་འདི་དག་གི་རང་
བཞིན་ནི་གདོན་མི་ཟ་བར་འདོར་བར་འགྱུར་བས་བློ་བརྟན་པར་གྱིས་
ཏེ་རབ་ཏུ་རྟོགས་ཤིག་དང་། འདི་ལྟར་ཚེ་འདིར་རྙེད་པ་དག་ནི་
མང་དུ་བྱུང་ཞིང་། གྲགས་པ་དང་སྙན་པ་ཇི་ལྟར་བྱུང་བར་གྱུར་
ཀྱང་ཤི་ནས་ཕ་རོལ་དུ་འགྲོ་བའི་ཚེ་རྙེད་པ་དང་གྲགས་པའི་ཚོགས་
དང་བཅས་ཏེ་གང་དུ་འདོང་བའི་གཏོལ་མེད་དོ་ཞེས་ཏེ། གར་འགྲོ་
ཆ་མེད་ཅེས་པའོ། ། གཉིས་པ་ལ། དངོས་དང་འདུ་འཛིའི་ཉེས་
དམིགས་བསྟན་པའོ། ། དང་པོ་ནི། འདི་ལྟར་བདག་ལ་སྨོད་པ་
གཞན་དང་གཞན་ཡོད་ན། བསྟོད་པས་བདག་དགར་ཅི་ཞིག་ཡོད་
དེ་མེད་ལ། བདག་ལ་བསྟོད་པ་གཞན་དང་གཞན་ཡོད་ན། སྨད་
པས་མི་དགར་ཅི་ཞིག་ཡོད་དེ་མེད་པས། བསྟོད་སྨད་ལ་ཆགས་སྡང་
སྤང་བར་བྱའོ། ། གཉིས་པ་ལ། དངོས་དང་། དབེན་པའི་ཕན་
146



ཡོན་ནོ། ། དང་པོ་ནི། སེམས་ཅན་རྣམས་ནི་མོས་པ་སྣ་ཚོགས་སུ་
གནས་པས། རྒྱལ་བས་ཀྱང་ནི་མི་མགུ་བ་སྟེ་མགུ་བར་བྱེད་མི་ནུས་
ན༑ བདག་འདྲ་བློ་གྲོས་ངན་པས་ནི་སྨོས་ཅི་ཞིག་དགོས། དེ་བས་
ན་འཇིག་རྟེན་པ་དང་འགྲོགས་པའི་བསམ་པ་ནི་ཡོངས་སུ་བཏང་བར་
བྱའོ། ། གཞན་ཡང་སེམས་ཅན་རྣམས་ནི་རྙེད་པ་མེད་པ་ལ་བཀྲེན་
པ་ཞེས་སྨོད་ཅིང་། རྙེད་པ་ཅན་ལ་འཇུངས་པ་ཞེས་མི་སྙན་པ་བརྗོད་
པས་མཚོན་རང་བཞིན་གྱིས་འགྲོགས་དཀའ་བ་དེ་དག་གིས་བདག་ལ་
དགའ་བ་དང་མགུ་བ་ཇི་ལྟར་སྐྱེ་བར་འགྱུར་ཏེ། མི་སྲུན་གཅན་
གཟན་དང་འགྲོགས་པ་ལས་དགའ་བ་དང་བདེ་བ་ཐོབ་པའི་སྐབས་
མེད་པ་བཞིན་ནོ། །རྒྱུ་མཚན་གང་གི་ཕྱིར་ན་བྱིས་པ་རྣམས་ནི་རང་
དོན་ནི་གྲུབ་པ་མེད་པར་སེམས་ལ་དགའ་བ་མི་འབྱུང་བས་བྱིས་པ་
འགའ་ཡང་འགྲོགས་སུ་རུང་བའི་བཤེས་མིན་ནོ་ཞེས་དེ་བཞིན་་་་་
གཤེགས་པ་རྣམས་ཀྱིས་གསུངས་སོ། ། གཉིས་པ་དབེན་པའི་ཡོན་
ཏན་རྒྱས་པར་བརྗོད་པ་ནི། ནགས་ཀྱི་ཀླུངས་ན་རི་དྭགས་དང་བྱའི་
ཚོགས་རྣམས་དང་ལྗོན་ཤིང་རྣམས་མི་སྙན་པ་རྗོད་པར་མི་བྱེད་ཅིང་།
འགྲོགས་ན་བདེ་བ་དེ་དག་དང་ནམ་ཞིག་ན་ལྷན་ཅིག་ཏུ་བདག་
གནས་པར་འགྱུར་ཞེས་གྲོགས་ཀྱི་ཁྱད་པར་ལ་སྨོན་པ་དང༌། དེ་
147



བཞིན་དུ་གནས་བྲག་གི་ཕུག་གམ་གཞན་གྱི་བོར་བའི་ལྷ་ཁང་སྟོང་
པའམ། ལྗོན་ཤིང་ལྟ་བུའི་དྲུང་དུ་གནས་བཅས་ཏེ་ནམ་ཞིག་ན་རྒྱབ་
ཏུ་སྐྱུར་ཟིན་པའི་འདོད་ཡོན་ལ་སླར་མི་ལྟ་ཞིང་། གང་ལའང་ཆཌ་
པ་མེད་པར་ཅི་བདེར་གནས་པར་འགྱུར་ཞིག་གུ་ཞེས་གནས་ཀྱི་ཁྱད་
པར་ལ་སྨོན་པ་དང་། ས་ཕྱོགས་གཞན་གྱིས་བདག་གིར་བཟུང་བ་མེད་
པར་རང་བཞིན་གྱིས་ནི་ཡངས་ཤིང་རྒྱ་ཆེ་བ་རྣམས་སུ་གཞན་ལ་རག་
མ་ལས་པར་རང་དབང་དུ་སྤྱོད་ཅིང་། གང་ལའང་ཆགས་པ་མེད་
པར་ནམ་ཞིག་ན་བདག་ནི་གནས་པར་འགྱུར་ཞེས་ས་ཕྱོགས་ཀྱི་ཁྱད་
པར་ལ་སྨོན་པ་དང་། ས་ལས་བྱས་པའི་ལྷུང་བཟེད་དང་། ལ་སོགས་
པས་ཤིང་ལ་བྱས་པའི་ཐུར་མ་སོགས་ཡོ་བྱད་ཉི་ཚེ་བ་དང༌། སྐྱེ་བོ་ཀུན་
ལ་མི་མཁོ་བའི་གོས་དམན་པ་འཆང་ཞིང་། ལུས་འདི་བསྲུང་ཞིང་
སྦ་བར་མ་བྱས་ཀྱང་། ། ཆོམ་རྐུན་སོགས་ཀྱིས་འཇིགས་པ་མེད་པར་
གནས་པར་ནམ་ཞིག་ན་འགྱུར་སྙམ་དུ་ཡོ་བྱད་དང་གོས་སོགས་ཀྱི་
ཁྱད་པར་ལ་སྨོན་པ་དང༌། སྐབས་འགར་དུར་ཁྲོད་དུ་སོང་ནས་
གཞན་དག་གི་རོ་དང་རུས་གོང་དག་དང་བདག་གི་གསོན་པོའི་ལུས་
གཉིས་པོ་མཐར་འཇིག་པའི་ཆོས་ཅན་དག་ཏུ་ནི་འདྲའོ་ཞེས་ནམ་ཞིག་
ན་མགོ་སྙོམས་བྱེད་པར་འགྱུར་ཞེས་སྤྱོད་ལམ་སོགས་ཀྱི་ཁྱད་པར་ལ་
148



སྨོན་པའོ། ། འོན་ཏེ་དབེན་པ་མི་བསྟེན་པ་ནི་གཙོ་བོར་ལུས་སོགས་
ལ་ཆགས་པས་ཡིན་ན། དེ་དང་དེར་ཆགས་ཤིང་ཞེན་པ་མི་རིགས་
སོ་ཞེས་སྟོན་པ་ནི་འདི་ལྟར་དུར་ཁྲོད་དུ་རུལ་བའི་ལུས་འདི་མ་ཟད།
བདག་གི་ལུས་ནི་འདི་ཉིད་ཀྱང་ནམ་ཞིག་ན་རུལ་ཏེ་གང་གི་དྲི་ང་བ་
ཡིས། ཤ་ལ་དགའ་བའི་ཝ་དག་ཀྱང་དེའི་དྲུང་དུ་ཉེ་བར་འགྲོ་བར་
མི་འགྱུར་བ་དེ་ལྟ་བུར་ནི་འགྱུར་བ་འོང་བས་བདག་ལུས་ལ་ཆགས་མི་
རིགས་ཤིང་། དེ་བཞིན་མཛའ་བཤེས་ལའང་ཆགས་མི་རིགས་ཏེ།
ཀ་རུས་ཚོགས་པའི་ལུས་འདི་གཅིག་པུ་བྱུང་བ་ཡང་ནམ་ཞིག་དེ་དང༌
ལྷན་ཅིག་སྐྱེས་པའི་ཤ་རུས་དག་ཀྱང་ཞིག་སྟེ་སོ་སོར་འགྱེས་པར་་་
འགྱུར་ན་མཛའ་བ་གཞན་དག་འགྱེས་པར་འགྱུར་བ་ལྟ་ཅི་ཞིག་སྨོས།
དེ་བས་ན་ཐོག་མར་སྐྱེ་བ་ན་ཡང་བདག་གཅིག་པུ་སྐྱེ་བར་འགྱུར་ཞིང་།
མཐར་འཆི་བ་ན་ཡང་དེ་ཉིད་གཅིག་པུ་འཆི་སྟེ། མར་གྱི་དཀྱིལ་
ནས་སྤུ་བཏོན་པ་ལྟར་འགྲོ་དགོས་ཤིང་། སྡུག་བསྔལ་གང་མྱོང་ཡང་
རང་གཅིག་པུས་མྱོང་བ་ལས་མཛའ་བཤེས་དེ་དག་གིས་སྐལ་གཞན་མི་
ལེན་ན་ལམ་གྱི་གེགས་བྱེད་དུ་འགྱུར་བའི་མཛའ་བས་ཅི་ཞིག་བྱ།
དེས་ན་མགྲོན་པོ་ལམ་དག་ཏུ་ནི་ཞུགས་པ་རྣམས་ཇི་ལྟར་གནས་ཁང་
ནི་འཛིན་པར་བྱེད་དེ་དེར་ ཞག་རེ་ཟུང་ ལྷན་ ཅིག་ཚོགས་ པ་ལྟར།
149



དེ་བཞིན་དུ་སྲིད་པའི་ལམ་དུ་ཞུགས་པའང་རིགས་མཐུན་སྐྱེ་བའི་
གནས་ནི་ཡོངས་སུ་འཛིན་ཏེ་ལྷན་ཅིག་ཡུད་ཙམ་འདུས་པར་ཟད་ཀྱི་
རིང་མིན་འབྲལ་བར་འགྱུར་བས་ཆགས་མི་རིགས་སོ། ། དེས་ན་
དགོས་དོན་སྙིང་པོ་ནི། , འཇིག་རྟེན་པའི་གཉེན་སོགས་ཀུན་ནས་
གདུང་བཞིན་དུ་ཇི་སྲིད་སྐྱེས་བུ་བཞི་ཡིས་ནི་གནས་ཁང་དེ་ལས་ལུས་
དེ་ནི་དུར་ ཁྲོད་ དུ་མ་བཏེགས་པ་དེ་སྲིད་དུ་ནི་ནགས་སུ་སོང་ལ།།
དེར་སུ་དང་ཡང་བཤེས་པ་མེད་ཅིང་འཁོན་པའང་མེད་པར་བྱས་ནས་
ལུས་འདི་གཅིག་པུ་དབེན་པར་གནས་ཏེ་སྔ་ནས་ཏེ་ མ་ཤི་བའི་སྔོན་
རོལ་ནས་ཤི་བ་དང་འདྲ་བར་བརྩིས་བཏང་ནས་བསྡད་ན་ནམ་ཞིག་
དངོས་ སུ་ཤི་བ་ནའང་མྱ་ངན་བྱེད་དགོས་པ་མེད་ལ། དྲུང་ན་་་
འཁོད་པ་སུ་དག་ཀྱང་སྟེ་སུ་གཅིག་གིས་ཀྱང་མྱ་ངན་དང་གནོད་པ་
བྱེད་པ་མེད་པས། འདི་ཡིས་སངས་རྒྱས་རྗེས་དྲན་སོགས་ཀྱང་སུས་
ཀྱང་གཡེང་བར་འགྱུར་བ་མེད་དོ། ། དེ་བས་ན་ཤིན་ཏུ་མདངས་
དང་ལྡན་ཞིང་ཉམས་དགའ་བའི་ནགས་ཚལ་དག་ན་ཚེགས་ཆུང་ངུས་
ལུས་བདེ་ལ་སེམས་སྐྱིད་ཅིང་ཕྱི་ནང་གི་གཡེང་བ་ཐམས་ཅད་ངང་
གིས་ཞི་བར་བྱེད་པ་དེ་ན་བདག་ཉིད་གཅིག་པུ་གནས་པར་བྱ་ལ།
དེ་ནས་ཆགས་སྡང་སོགས་ཆོས་མིན་གྱི་བསམ་པ་གཞན་ནི་ཀུན་ཡོངས་
150



སམས་
སུ་བཏང་སྟེ་བདག་གི་དོན་ལ་སེམས་པ་གཅིག་པུ་ཡིས་ཀུན་ནས་་་
བསླངས་ཏེ་སེམས་ནི་ནང་དུ་མཉམ་པར་གཞག་པའི་ཕྱིར་དང་། ལུས་
ངག་ནི་ཞི་ཞིང་དུལ་བར་བྱ་བའི་ཕྱིར་བསམ་གཏན་བསྒོམ་པ་ལ་་་
བརྩོན་པར་བྱའོ། ། གཉིས་པ་བསམ་གཏན་གྱི་མི་མཐུན་ཕྱོགས་སྤང་
བ་ལ་གཉིས། འདོད་པ་ལ་སྐྱོ་བ་བསྒོམ་པ་དང༌། དབེན་པ་ལ་
དགའ་བ་བསྒོམ་པའོ། ། དང་པོ་ནི། འདོད་པའི་སྐྱོན་མ་བསམས
ན་ནགས་སུ་གནས་མི་ཚུགས་པས་དེའི་སྐྱོན་ཇི་ལྟ་བུ་སྙམ་ན། སྤྱིར་
འདོད་པ་ལ་སྐྱོན་མང་ཞིང༌། ཁྱད་པར་བུད་མེད་ལ་མང་ངོ་ཞེས་
སྟོན་པ་ནི། འཇིག་རྟེན་འདི་དང་ཕ་རོལ་ཏུའང་འདོད་པ་རྣམས་ཀྱིས་
ནི་ཕུང་ཀྲོལ་སྐྱེད་དེ་ཚེ་འདིར་ནི་ནོར་དང་བུད་མེད་སོགས་ཀྱི་དོན་དུ་
བསད་པ་དང་བཅིངས་པ་དང་། ལག་གཅོད་པ་སོགས་མྱོང་ལ། ཕ་
རོལ་ཏུ་ནི་དམྱལ་བ་དང་ཡི་དྭགས་སོགས་བསྒྲུབ་སྟེ། དགེ་སློང་ལྷུང་
བཟེད་ལ་ཆགས་པས་དེར་སྦྲུལ་དུ་སྐྱེས་པའི་བྱུང་བའི་མཐའ་བཞིན་ནོ།
ལྷག་པར་ཡང་བུད་མེད་ལ་ཆགས་པ་སྐྱོན་དུ་ཆེ་སྟེ། ཆུང་མར་ལེན་
པ་ལ་མཚོན་ན། བདག་པོ་ཕན་ཚུན་དུ་མཚམས་སྦྱོར་བ་པོའི་ཕོ་ཉ་
བ་དང་ཕོ་ཉ་མོ་ཡིས་སྔོན་དུ་བུད་མེད་གང་གི་ཕྱིར། ཕ་སོགས་ལ་
ལན་དུ་མར་སློང་བར་གསོལ་བ་བཏབ་ཅིང་། ཕྱི་མར་ངན་འགྲོར་
151



འཕེན་བྱེད་ཀྱི་སྡིག་པ་རྣམས་སམ་ཚེ་འདིར་གཏམ་ངན་གྱི་གྲགས་མིན་
ལའང་གང་གི་དོན་དུ་མ་འཛེས་པར་ཐབས་སྣ་ཚོགས་བཙལ་ཏེ་སྲོག་
གི་འཇིགས་པ་ལ་ཡང་བདག་ཞུགས་ཤིང་། རྗེས་ཀྱང་ཟད་པར་བྱས་
པར་གྱུར་ཏེ་དེ་ལྟར་བྱས་པའི་དགོས་དོན་སྙིང་པོ་ནི་གཞན་གྱི་བུད་
མེད་གང་ལ་ཡོངས་སུ་འཁྱུད་པས་ན་མཆོག་ཏུ་དགའ་བ་སྐྱེ་བར་་
འགྱུར་བ་དེའི་ཕྱིར་ཡིན་ལ། འོན་ཏེ་དོན་དུ་ནི་དེ་དག་ཉིད་ཀེང་
རུས་ཀྱི་རང་བཞིན་ཉིད་ཡིན་གྱི་གཞན་གང་ཡང་མིན་ན། རང་ལ་
དབང་བ་མིན་པ་དང་ནི་བདག་གིར་བྱ་བ་མིན་པ་ལ་རབ་ཏུ་འདོད་
ཅིང་། ཡོངས་སུ་ཞེན་ནས་འདུག་པ་ལས་ཅིའི་ཕྱིར་མྱ་ངན་ལས་
འདས་པར་མི་འགྲོ་སྟེ་འགྲོར་རིགས་སོ། ། འདི་གཞན་གྱི་བུད་མེད་
ལ་ཆགས་པའི་དབང་དུ་བྱས་ཞེས་འགྲེལ་ཆེན་དུའོ། ། བུད་མེད་ཀྱི་
གདོང་ལ་ཞེན་པས་བལྟ་བར་མི་རིགས་པ་ནི། གདོང་པ་གང་ཞིག་
ལྟ་བའི་ཕྱིར། དང་པོ་འབད་དེ་བཏེགས་ནས་གྱེན་དུ་དྲུངས་ཀྱང་ངོ་
ཚས་འོག་ཏུ་ལྟ་བས་མཐོང་བར་མ་གྱུར་ལ། འོན་ཏེ་སྔོན་ནི་མཐོང་
ངམ་མ་མཐོང་ཇི་ལྟར་ཡང་གོས་ཀྱིས་གདོང་ནི་གཡོགས་པར་གྱུར་
ཅིང༌། ཁྱོད་ཆགས་པས་ཉོན་མོངས་པར་གྱུར་པའི་གདོང་དེ་ནི་ད་
ལྟར་དུར་ཁྲོད་དུ་མངོན་སུམ་དུ་ཇི་ལྟར་གྱུར་པ་དེ་བཞིན་སྔར་གདོང་
152



གཡོགས་པ་དེ་ཡང་བྱ་རྒོད་ཀྱིས་བསལ་བར་བྱས་ནས་མངོན་སུམ་དུ་
མཐོང་ནས་ཏེ་མཐོང་བ་ན་དེ་ལྟར་ཅིའི་ཕྱིར་འཇིགས་ཚུལ་གྱིས་འབྱེར་
བར་བྱེད་དེ་སྔར་གྱི་གདོང་དེ་ཉིད་ཡིན་པས་འབྲོས་མི་རིགས་ཞེས་པ་
འོ༑ ༑ ཕྲག་དོག་གིས་བསྲུང་བར་མི་འོས་པ་ནི་སྐྱེས་པ་གཞན་རྣམས་
ཀྱིས་མིག་གིས་བལྟས་ན་ཡང་སེར་སྣས་ཁྱོད་མི་བཟོད་ནས་གང་ཞིག་
ཡོངས་སུ་བསྲུང་བར་གྱུར་པའི་བུད་མེད་གང་ཇི་སྲིད་དེ་ནམ་ཞིག་
བུད་མེད་དེ་ནི་བྱ་རྒོད་སོགས་དེ་དང་དེས་ཟ་ན་སེར་སྣ་ཅན་ཁྱོད་ཅིས་
མི་བསྲུང་ཞེས་སོ། ། དེ་བས་ན་མི་གཙང་ཤ་ཡི་ཕུང་པོ་རུལ་དྲིས་
བརྣངས་པ་འདི་མཐོང་ནས་ད་ལྟར་ཆགས་པའི་ལུས་དེ་ཡང་ནམ་ཞིག་
བྱ་རྒོད་དང་གཞན་ཅེ་སྤྱང་སོགས་ཀྱིས་ཟ་བར་བྱེད་ན་གཞན་གྱི་ཟས་
ལ་ཁྱོད་མེ་ཏོག་གི་ཕྲེང་བ་དང་ཙན་དན་གྱི་བྱུག་པ་དང་། རིན་པོ་
ཆེའི་རྒྱན་རྣམས་ཀྱིས་མཆོད་དེ་ཅི་ཞིག་བྱ། དུར་ཁྲོད་དུ་དབྱུང་བའི་
རོ་རུས་གོང་དེ་ཉིད་དུ་མཐོང་ནས་ནི་དེ་མི་འགུལ་ཡང་ནི་ཁྱོད་སྐྲག་ན་
ད་ལྟའི་ལུས་འདི་ཙེ་ནེར་མི་སྡོད་པར་རོ་ལངས་བཞིན་དུ་རྐྱེན་འགའ་
ཡིས་ཀྱང་གཡོ་ཞིང་བསྐྱོད་པར་གྱུར་ན་ཁྱོད་ཅིས་མི་འཇིགས་ཏེ་ཤི་
བའི་རོ་ལས་ཀྱང་འཇིགས་འོས་སོ། ། ད་ལྟའི་ལུས་གང་ལ་ཀུན་ནས་
གཡོགས་ཀྱང་ལུས་འདི་ལ་ནན་ཏར་ཆགས་པ་ཁྱོད་ཤི་བའི་ལུས་དེ་
153



གང་གིས་ཀྱང་མ་གཡོགས་པར་རྗེན་གཅེར་སྟོན་པ་ན་ཅིས་མི་འདོད།
གལ་ཏེ་དུར་ཁྲོད་དུ་བོར་བའི་ལུས་དེ་ལ་དགོས་པ་མེད་པས་མི་འདོད་
པ་ཡིན་ན་ནི་གཡོགས་པའི་ལུས་ལ་ནི་ཅིའི་ཕྱིར་འཁྱུད་དེ། ལུས་
ཡིན་ པ་དང༌། : མི་གཙང་བ་ཡིན་པ་ལ་ཁྱད་པར་མེད་པའི་ཕྱིར།
གལ་ཏེ་བུད་མེད་ཀྱི་འགྲམ་ཆང་འདོད་ཅེ་ན། མི་རིཌ་ཏེ། རྒྱུ་ཟས་
ནི་གཅིག་པུ་ཉིད་ལས་ནི་འབྲས་བུ་བཤང་བ་དང་ཁ་ཆུ་གཉིས་བྱུང་
བར་གྱུར་ན་དེ་གཉིས་ལས་བཤང་བ་ལ་མི་དགའ་ཞིང་ཁ་ཆུ་ལ་ཁྱོད་
ཅིའི་ཕྱིར་དགའ་སྟེ་དེ་གཉིས་རྒྱུ་མི་གཙང་བ་ལས་བྱུང་བ་ཡང་་་་་་
མཚུངས། ངོ་བོ་མི་གཙང་བ་ཡིན་པར་ཡང་མཚུངས་པའི་ཕྱིར་རོ།
གལ་ཏེ་དེའི་རེག་བྱ་ལ་དགའོ་སྙམ་ན། ཤིང་བལ་རེག་ན་འཇིམ་
པའི་སྔས་ལ་དགའ་བར་མི་བྱེད་པར་བུད་མེད་ཀྱི་ལུས་ལ་དྲི་ང་འཛག་
པ་མཐོང་བཞིན་དུ་དེ་ལྟ་མ་ཡིན་ཞེས་འདོད་ལྡན་རྣམས་མི་གཙང་བ་
ལ་རྨོངས་ནས་ཆགས་སོ། ། འདོད་ལྡན་གྱི་སྐྱེ་བོ་ངན་པ་མི་ཤེས་
རྨོངས་པས་བསྒྲིབས་པ་རྣམས་ཤིང་བལ་རེག་ན་འཇམ་པ་ལའང་་་་
འདིས་ཉལ་པོ་བྱ་བར་མི་ནུས་ཞེས་དེ་ལ་ཁྲོ་བ་དག་ཏུ་བྱེད་པས་དེ་དང༌
སྦྱར་ན་རེག་བྱ་ལ་ཆགས་པ་མིན་གྱི་མི་གཙང་ལ་གཙང་བར་བཟུང་
ནས་དེ་ལ་ཆགས་པར་ཟད་དོ། ། གལ་ཏེ་མི་གཙང་ལ་ཆགས་པ་མེད་
154



ན་སྟེ་མ་ཡིན་ན། འོ་ན་རུས་པའི་གཟེབ་རྒྱུས་པའི་དྲ་བས་སྦྲེལ་བ་ལ་
ཤུའི་འདམ་གྱིས་ཞལ་ཞལ་བྱས་པའི་གཞན་མི་གཙང་བ་བུད་མེད་ལ་
ཁྱོད་ཅིའི་ཕྱིར་པང་དུ་འཁྱུད། ཆགས་ ཡུལ་ གྱི་ བུད་ མེད་ མ་ ཟད།
ཆགས་མཁན་ཁྱོད་ཉིད་ཀྱི་ལུས་ལའང་མི་གཙང་བ་མང་པོ་ཡོད་པ་དེ་
ཉིད་ལ་ཁྱོད་གཏན་དུ་ལོངས་སྤྱོད་ཅིང་། དེས་མ་ཚིམ་པར་ད་དུང་
མི་གཙང་བའི་རྐྱལ་པ་གཞན་དག་ལའང་མི་གཙང་ལ་སྲིད་ཅིང་བརྐམ་
པས་ཁྱོད་འདོད་པར་བྱེད་པ་ནི་ངོ་མཚར་རོ། ། གལ་ཏེ་བདག་ནི་
བུད་མེད་ཀྱི་ཤ་འདི་ལ་དགའ་ཞེས་དེ་ལ་རེག་པ་དང་ལྟ་བར་འདོད་ན་
ཀོ་སེམས་མེད་པའི་རང་བཞིན་གྱི་རོའི་ཤ་ནི་ཁྱོད་ཀོ་ཅིས་མི་འདོད།
གལ་ཏེ་གང་གི་ ཤ་འདོད་ནས་ མིན་གྱི་དེའི་སེམས་འདོད་དོ་ཞེ་ན།
ཁྱོད་འདོད་པའི་སེམས་གང་ཡིན་པ་དེ་ནི་གཟུགས་ཅན་མིན་པས་དེ་
ལ་རེག་པ་དང་བལྟ་བར་མི་ནུས་ལ། ཡུལ་གང་ཞིག་ལ་རེག་པ་སོགས་
ནུས་པ་དེ་ནི་སེམས་སམ་ཤེས་པ་མིན་པས། དོན་མེད་ལུས་ལ་འཁྱུད་པ་
དེས་ཅི་ཞིག་བྱ་སྟེ། སེམས་ལ་ཆགས་ནས་ལུས་ལ་འཁྱུད་པར་སོང་
བའི་ ཕྱིར་རོ། ། དེས་ན་མི་གཙང་བའི་རང་བཞིན་དུ་གྱུར་པའི་
གཞན་གྱི་ལུས་མི་རྟོགས་པ་ནི་ངོ་མཚར་མི་ཆེའི་རང་ཉིད་ཀྱི་ལུས་མི་
གཙང་བ་ཉིད་ཡིན་པར་རྟོགས་པར་མི་འགྱུར་བ་ནི་ངོ་མཚར་ཤིན་ཏུ་
155



ཆེ་ཞེས་བསྟིང་པའོ། ། གལ་ཏེ་བུད་མེད་ཀྱི་ཁ་དོག་མཛེས་པ་ལ་
དགའ་འོ་ཞེ་ན། ། དེ་ལྟར་ན་སྤྲིན་དང་བྲལ་བའི་ཉི་ཟེར་གྱིས་ཁ་ཕྱེ་
བའི་པད་མ་གཞོན་ནུ་ལ་དགའ་རིགས་ཏེ། དངོས་གཙང་ལ་ཁ་དོག་
ལེགས་པའི་ཕྱིར། འོན་ཏེ་དེ་སྤངས་ནས་ནི་མི་གཙང་ལ་ཞེན་པའི་
སེམས་ཀྱིས་ནི་མི་གཙང་བའི་གཟེབ་ལ་ཅི་ཕྱིར་དགའ་སྟེ། དགར་མི་
རིགས་སོ། ། ས་ཕྱོགས་མི་གཙང་གིས་གོས་པ་ལ་གལ་ཏེ་རེག་པར་མི་
འདོད་ན། གང་ལས་མི་གཙང་དེ་ནི་བྱུང་བའི་བུད་མེད་ཀྱི་ལུས་ལ་
ཇི་ལྟར་ན་ཁྱོད་རེག་པར་འདོད་དེ་འགལ་འདུའོ། ། གལ་ཏེ་མི་
གཙང་ལ་ཁྱོད་ཆགས་པ་མེད་ན་སྟེ་མ་ཡིན་ན། མི་གཙང་བ་་་
འབྱུང་ཁུངས་ཀྱི་ཞིང་མངལ་ལས་བྱུང་བར་གྱུར་ཅིང་། དེའི་ས་བོན་
མི་གཙང་བའི་ཁུ་ཁྲག་དེས་བསྐྱེད་པའི་གཞན་བུད་མེད་ཀྱི་ལུས་བཙོག་
པ་དེ་ཁྱོད་ཅིའི་ཕྱིར་པང་དུ་འཁྱུད། མི་གཙང་ལས་བྱུང་ཞིང༌། མི་
གཙང་བའི་ས་བོན་གྱིས་བསྐྱེད་པ་པང་དུ་འཁྱུད་མི་རིགས་ཞེས་པའོ།
གཞན་ཡང་རྒྱུ་མི་གཙང་ལས་བྱུང་ཞིང་ངོ་བོ་མི་གཙང་བའི་སྲིན་བུ་
ཆུང་ངུའང་ཁྱོད་འདོད་པར་མི་བྱེད་ལ། ཡང་ངོ་བོ་མི་གཙང་བ་མང་
པོའི་རང་བཞིན་དུ་གྱུར་པའི་ལུས་རྒྱུ་མི་གཙང་བ་ལས་སྐྱེས་པའང་
འདོད་པར་བྱེད་པ་ནི་འགལ་བའོ། ། ཁྱོད་ནི་རང་ཉིད་མི་གཙང་བ་
མང་
156



ཡིན་པ་ལ་བརྙས་སྨོད་མི་བྱེད་པར་མ་ཟད་ཀྱི་ད་དུང་མི་གཙང་བའི་
རྐྱལ་པ་ཁྱོད་མི་གཙང་བ་ལ་བརྐམ་པས་དེའི་དབང་གིས་མི་གཙང་
བའི་རྐྱལ་པ་གཞན་ཡང་འདོད་པར་བྱེད་པ་ནི་ཤིན་ཏུ་ངོ་ཚ་བའི་་
གནས་སོ། ། འོ་ན་ལུས་མི་གཙང་བར་ཅིས་ཤེས་ཤེ་ན། ག་བུར་ལ་
སོགས་ཡིད་དུ་འོང་བའི་སྨན་དང་འབྲས་ཆན་དག་གམ་ཚོད་མའང་
རུང་སྟེ་ཁར་བཅུག་ཙམ་བྱས་ནས་ཕྱིར་ཕྱུང་སྟེ་བོར་བ་ཡིས་ས་ཡང་མི་
གཙང་བ་དང་བཙོག་པར་འགྱུར་ན་ལུས་མི་གཙང་བར་ལྟ་ཅི་སྨོས། །
གལ་ཏེ་ལུས་མི་གཙང་བའི་རང་བཞིན་འདི་འདྲ་བ་མངོན་སུམ་དུ་
གྱུར་ཀྱང་། ད་དུང་གཙང་ངམ་སྙམ་དུ་ཁྱོད་ཐེ་ཚོམ་ཟ་ན་དུར་ཁྲོད་
དག་ཏུ་བོར་བའི་ལུས་མི་གཙང་བ་གཞན་ལའང་ལེགས་པར་བལྟ་བར་
གྱིས་ཤིག ལུས་གང་ལས་པགས་པའི་རིམ་པ་ཁ་ཕྱེ་ན་འཇིགས་པ་
ཆེན་པོ་སྐྱེ་བར་འགྱུར་བར་ཤེས་ཀྱང་། ཇི་ལྟར་ན་ པགས་པས་་་་
གཡོགས་པའི་ལུས་དེ་ཉིད་ལ་ཕྱིར་ཞིང་དགའ་བ་སྐྱེ་བར་འགྱུར་ཏེ་ཕྱི་
པགས་པས་གཡོགས་ཀྱང་ནང་འཇིགས་སུ་རུང་བ་དེ་ཉིད་ཡིན་པའི་
ཕྱིར། གལ་ཏེ་ལུས་ཀྱི་དྲི་ཞིམ་པོ་ལ་དགའོ་ཞེ་ན། ལུས་ལ་བསྐུས་
པའི་དྲི་དེ་ཡང་ག་བུར་དང་ཙན་དན་སོཌ་ཀྱི་ཡིན་པ་ལས། གཞན་
ལུས་ཀྱི་མ་ཡིན་ན་གཞན་གྱི་དྲི་དེས་གཞན་དག་ལ་ཅིའི་ཕྱིར་ན་ཆགས་
157



པར་བྱེད། གལ་ཏེ་ལུས་ཀྱི་རང་བཞིན་ནི་དྲི་ང་བ་ཡིན་པས། འདི་
ལ་མ་ཆགས་ན་ལེགས་པ་མིན་ནམ་སྟེ་ལེཌ་སོ། ། དེ་བཞིན་དུ་འཇིག་
རྟེན་རྨོངས་པ་སྲེད་དོན་མེད་པ་ལ་སྲེད་པ་དག་ཅི་སྟེ་ན་ལུས་དེ་ལ་དྲི་
ཞིམ་སྐུད། འོན་ཏེ་སྐུད་པས་དྲི་ཞིམ་འབྱུང་བས་ཡིན་ན། དྲི་ཞིམ་
དེ་ནི་ཙན་དན་སོགས་ཀྱི་ཡིན་ན་ལུས་ལ་འདིར་ནི་དྲི་ཞིམ་ཅི་ཞིག་
འབྱུང་སྟེ་གང་ཡང་མི་འབྱུང་བས། གཞན་གྱི་དྲི་ཡིས་གཞན་དག་ལ་
ཅིའི་ཕྱིར་ན་ཆགས་པར་བྱེད་དེ་ཆགས་པ་ཐོངས་ཤིག གལ་ཏེ་གོས་
དང་རྒྱན་སོགས་ཀྱིས་མ་བཅོས་ན་སྐྲ་སེན་རིང་བ་དང༌། སོ་སྐྱ་བ་
དང༌། དྲི་མ་དང་བཅས་པའི་ཤའི་འདམ་གྱི་དྲིས་བསྒོས་པས་ལུས་ཀྱི་
རང་བཞིན་ནི་གཅེར་བུ་འཇིགས་སུ་རུང་པ་ཉིད་ཡིན་ན། རང་ལ་
གནོད་པའི་མཚོན་བྱི་དོར་བྱེད་པ་བཞིན་དུ་ལུས་དེ་ལ་འབད་པ་ཆེན་
པོས་ཅིའི་ཕྱིར་བྱི་དོར་བྱེད། བདག་གི་ལུས་མི་གཙང་བའི་རང་
བཞིན་ལ་རྨོངས་པས་དེ་དག་ཆཌ་ནས་འབད་པ་དུ་མས་གསོ་བར་
བྱེད་པའི་སྨྱོས་པས་ས་འདི་ཀུན་ཏུ་འཁྲུགས་པ་ན། དེ་དག་ལ་འདི་
སྐད་དུ་རུས་གོང་མི་གཡོ་བ་འབའ་ཞིག་གིས་ཁྱབ་པར་མཐོང་ནས་ནི་
དུར་ཁྲོད་དུ་ནི་ཁྱོད་ཡིད་འབྱུང་ན། གཡོ་བའི་རུས་གོང་འབའ་ཞིག་
གིས་ཁྱབ་པའི་གྲོང་གི་དུར་ཁྲོད་ལ་ཁྱོད་དགའ་འམ་ཅི། དེས་ནི་
158



དུར་ཁྲོད་དང་མཚུངས་པར་གྲོང་ལའང་ཡིད་འབྱུང་བར་བྱོས་ཤིག་
ཅེས་གདམས་པའོ། ། དེ་ལྟར་མི་གཙང་བར་གྱུར་པའི་བུད་མེད་དེ་
ཡང་རིན་མེད་པར་ནི་མི་རྙེད་དོ། ། དེ་དོན་ཏེ་དོན་དེ་བསྒྲུབས་པས་
ཚེ་འདིར་དུབ་སྟེ་ཤ་ཐང་བ་དང་ཕྱི་མར་དམྱལ་བ་ལ་སོགས་པའི་
གནོད་པ་མྱོང་བར་འགྱུར་ན་བུད་མེད་གཉེར་བ་ལས་ཕུང་ཆེ་བ་ཅི་
ཞིག་ཡོད། བུད་མེད་ཐོབ་པ་ལ་ནོར་དགོས་ན་བྱིས་པའི་དུས་སུ་
ནོར་སྤེལ་མི་ནུས་པས་དར་ལ་བབ་ནས་སྤེལ་དགོས་ལ། དེ་ལྟ་ན་
བུད་མེད་འདིས་ཅི་བྱེད་དེ་དེ་ལས་བདེ་བ་ཐོབ་པའི་སྐབས་མེད་པའི་
ཕྱིར། ཇི་ལྟར་ཞེ་ན། ནོར་གསོག་པ་ཡིས་དར་མའི་ཚེ་གཏུགས་ན་
རྒས་ནས་བུད་མེད་བསྟེན་པའི་འདོད་པས་ཅི་ཞིག་བྱ་སྟེ། བསྟེན་མི་
ནུས་པའི་ཕྱིར་རོ། ། གཞན་ཡང་འདོད་ལྡན་ངན་པ་ཁ་ཅིག་ནི་ཉིན་
རངས་པོ་བུད་མེད་གསོ་བའི་དོན་དུ་སོ་ནམ་སོགས་ལས་ཀྱིས་ཡོངས་
དུབ་སྟེ་ཁྱིམ་དུ་འོང་ནས་ཐང་ཆད་པའི་ལུས་གོག་པོ་རོ་དང་འདྲ་བར་
ཉལ་བར་བྱེད་པ་ལས་འདོད་པ་མི་དྲན་ཞིང་སྤྱོད་མི་ནུས། ཁ་ཅིག་
བུད་མེད་སྐྱོང་ཕྱིར་བྱེས་སུ་བགྲོད་དེ་ཉོན་མོངས་པ་དང་ལ་ལ་ཐག་་་་
རིང་དུ་སོང་བའི་སྡུག་བསྔལ་ཅན་དག་བུ་སྨད་སྙིང་ལ་འདོད་བཞིན་
དུ་བུ་སྨད་རྣམས་ཁྱུད་སྐོར་ལོས་ཀྱང་མཐོང་བར་མི་འགྱུར་ན་འདོད་
159



པས་རྩེ་བ་སོགས་ལྟ་ཅི་སྨོས། བདག་ལ་ཕན་པར་འདོད་ཀྱང་དེའི་
ཐབས་ལ་རྣམ་པར་རྨོངས་པས་བུ་སྨད་གང་གི་དོན་ཉིད་དུ་རང་གི་
ལུས་བཙོངས་པ་ལ་ཞུགས་ན་ཡང་དོན་དེ་མ་ཐོབ་པར་དོན་མེད་པའི་
གཞན་བུ་སྨད་སོགས་ཀྱི་ཆེད་དུ་བྱས་པའི་ལས་ཀྱི་རླུང་གིས་རང་་་
དབང་མེད་པར་བདས་པ་དང༌། ལ་ལ་རང་གི་ལུས་གཞན་འབྱོར་
ལྡན་གྱི་བྲན་དུ་བཙོངས་ཤིང་། རང་ལ་དབང་མེད་པར་གཞན་གྱིས་
བཀོལ་བར་གྱུར་ཏེ། དེར་དེའི་ཆུང་མ་དག་ཀྱང་བུ་བཙའ་བར་བྱུང་ན།
རང་ལ་འདུག་ས་མེད་པས་ཤིང་དྲུང་དང་དགོན་པ་སོགས་གར་བབ་
བབ་ཏུ་གནས་འཆའ་དགོས་པ་འབྱུང་ངོ༌། །འདོད་པས་བསླུས་པའི་
གླེན་པ་ལ་ལ་དག་སྲོག་རིང་དུ་འཚོ་བར་འདོད་ནས་ཐབས་འདིས་
འཚོ་བར་བྱའོ་ཞེས་སྲོག་སྟོར་བར་དོགས་བཞིན་དུ་གཡུལ་དུ་འཇུག་
ཅིང་། ལ་ལ་གང་ལས་ཁེ་ཐོབ་ཕྱིར་དེའི་བྲན་དུ་འགྲོ་བར་བྱེད་ལ།
འདོད་ལྡན་ལ་ལ་ལོག་གཡེམ་སོགས་ཀྱི་རྒྱུས་ལུས་ཀྱང་དུམ་བུར་བཅད་
པ་དང༌། ཁ་ཅིག་གསལ་ཤིང་གི་རྩེ་ལ་བཙུགས་པ་དང་། ཁ་ཅིག་
མདུང་ཐུང་དག་གིས་བསྣུན་པ་དང་། ཁ་ཅིག་མེར་བསྲེགས་པ་དག་
ཀྱང་སྣང་ངོ༌། ། དེ་ལྟར་བུད་མེད་མ་ཟད་ནོར་ལའང་ཆགས་མི་
རིགས་ཏེ། འདི་ལྟར་ཐོག་མར་བསགས་པ་དང་བར་དུ་བསྲུང་བ་
160



དང་ཐ་མར་བརླག་པའི་སྡུག་བསྔལ་གྱིས་ཡིད་གདུང་བ་ཡིས་ཏེ་་་་
གདུངས་པས་ན། ནོར་ནི་ཕུང་ཀྲོལ་མཐའ་ཡས་པའི་རྒྱུར་ཤེས་པར་བྱ་
སྟེ༑ གང་དག་ནོར་ལ་ཆགས་ཤིང་ཞེན་པས་སེམས་གཡེངས་བར་
གྱུར་པ་དེ་དག་རྣམས་ནི་སྲིད་པའི་སྡུག་བསྔལ་ལས་གྲོལ་བའི་སྐབས་
མེད་དོ། ། གང་ཡང་འདོད་ལྡན་རྣམས་ལ་ནི་དེ་ལ་སོགས་པའི་ཉེས་
དམིགས་མང་ལ། མནོག་ནི་ཆུང་བ་སྟེ། དཔེར་ན་ཤིང་རྟ་འདྲེན་
པའི་ཕྱུགས་དག་གིས་གཡང་སའི་རྩྭ་ནི་ཁམ་འགའ་ཟོས་པས་བདེ་བ་
ཅུང་ཟད་ཐོབ་ཀྱང་བར་དེར་ཤིང་རྟས་འཕུལ་ཏེ་གཡང་དུ་ལྷུངས་ནས་
སྡུག་བསྔལ་ཆེན་པོ་མྱོང་པ་བཞིན་ནོ། ་། དཔེ་དོན་དེ་ལྟར་དུ་སྦྱར་
དགོས་ཀྱང་འགྲེལ་པ་དག་གིས་མ་ཐོན་པར་འདུག་གོ །མནོག་ཅེས་
པ་ནི་བརྡ་རྙིང་པ་སྟེ། ཁེའམ་བྲོ་བ་ལ་ཟེར་བ་ཡིན་ནོ། །དེ་བས་ན་
ཕྱུགས་ཀྱིས་བསྒྲུབས་ནའང་མི་དཀོན་པའི་སྟེ། རྙེད་སླ་བའི་ཚེ་་
འདིའི་བདེ་བ་མནོག་ཆུང་གང་ཡིན་དེ་དག་གི་དོན་དུ་གཏན་བདེ་
སྒྲུབ་བྱེད་ཀྱི་དལ་འབྱོར་ཕུན་སུམ་ཚོགས་པ་ཡིད་བཞིན་གྱི་ནོར་བུ་
ལས་ཀྱང་རྙེད་དཀའ་བ་འདི་ལས་ཀྱིས་མནར་བ་རྣམས་ཀྱིས་བཅོམ་སྟེ་
ཆུད་གཟན་པ་ནི་ཆེས་ཤིན་ཏུ་ཕངས་པའི་གནས་སོ། ། དེ་ལྟ་ན་ནོར་
རྫས་སོགས་འདོད་པ་རྣམས་ནི་ངོ་བོ་མི་བརྟན་པས་ངེས་པར་འཇིག་
161



པར་འགྱུར་ཞིང་། ཉེས་དམིགས་ཆེ་བ་སེམས་ཅན་དམྱལ་བ་ལ་་
སོགས་པར་ལྟུང་བར་བྱེད་པ་དང༌། མནོག་ཆེན་པོ་མིན་པ་སྟེ་སྐྱོན་
གསུམ་ལྡན་དེའི་ཕྱིར་དུ་ཐོག་མེད་ནས་ད་བར་དུས་ཀུན་ཏུ་དུབ་པའི་
ཚེགས་ཆེན་པོ་བྱུང་བ་གང་ཡིན་པ་དེའི་བྱེ་བའི་ཆ་ཙམ་གྱི་དཀའ་ཚེཌ་
ཀྱིས་སངས་རྒྱས་ཉིད་བདེ་བླག་ཏུ་འགྲུབ་ན་འདོད་ལྡན་གྱི་སྐྱེ་བོ་གང་
དག་བྱང་ཆུབ་སྤྱོད་པ་བས་ཀྱང་སྡུག་བསྔལ་བྱེ་བ་འགྱུར་གྱི་ཆེ་བར་
མྱོང་བ་ལ་བྱང་ཆུབ་ཆེན་པོ་ལྟ་ཞོག་ཉན་རང་གི་འབྲས་བུ་ཙམ་ཡང་
མེད་དོ། ། གང་གིས་དམྱལ་བ་སོགས་སུ་འཕེན་ཏེ་སྡུག་བསྔལ་སྟེར་
བའི་ཚུལ་ལ་བསམ་པར་བྱས་ན་འདོད་པ་རྣམས་ལ་ནི་མཚོན་དང་ནི་
དུག་དང་མེ་དང་། གཡང་ས་དང་། དགྲ་རྣམས་ཀྱིས་ཀྱང་དཔེར་
མི་ཕོད་པའི་ཕུང་བྱེད་ཀྱི་སྐྱོན་ཆེ་བར་གནས་སོ། ། གཉིས་པ་དབེན་
པ་ལ་དགའ་བ་བསྒོམ་པ་ནི། དེ་ལྟར་འདུ་འཛི་དང་འདོད་པའི་
སྐྱོན་བསམས་ནས་དེ་དག་ལ་སྐྱོ་བར་བྱས་ཏེ་འདུ་འཛིས་དབེན་པ་ལ་
ནི་དགའ་བ་བསྐྱེད་པར་བྱ་སྟེ། འདི་ལྟར་ཕྱིའི་རྒྱུ་ནོར་སོགས་ལ་
རྩོད་པ་དང་། ནང་གི་ཉོན་མོངས་པའི་དམིགས་ཡུལ་གྱིས་སྟོང་པ་
ལུས་སེམས་ཞི་བའི་ནགས་ཀྱི་ནང་དག་ཏུ་ཆོས་སྒྲུབ་པའི་སྐུལ་བ་དང་
ལྡན་པའི་སྐྱེས་བུ་གང་དག་ཟླ་འོད་དང་ཙན་དན་གྱིས་བསིལ་བའི་་་་་
162



ཡངས་པའི་རྡོ་ལེབ་གཅལ་དུ་བཀྲམ་པའི་རང་ཤོང་གི་ཁང་བཟང་
ཉམས་དགའ་བར་བསམ་གཏན་གྱི་ཚེར་མར་གྱུར་པའི་སྒྲ་མེད་ཅིང་།
འཇམ་ཞིང་ཞི་བའི་ནགས་ཀྱི་རླུང་གིས་བསིལ་གཡབ་གཡོབ་པ་ཡིས་
ཁེབས་པར་བྱས་པའི་འོག་ཏུ་བསམ་པ་གཞན་ལ་ཕན་པའི་དོན་སེམས་
ཤིང་། སྦྱོར་བ་ཕན་ཚུན་དུ་འཆག་པར་བྱེད་པ་དེ་དག་གི་བདེ་བའི་
ཁྱད་པར་ནི་འདི་ལྟ་སྟེ། ཁང་སྟོང་དང་ཤིང་དྲུང་དང་བྲག་ཕུག་
སོགས་གང་ཡང་རུང་བ་དག་ཏུ་གནས་ལ། དེ་ཡང་གཏན་ཆགས་མ་
ཡིན་པར་གང་དང་གང་དུ་ཇི་སྲིད་སྡོད་འདོད་པ་དེ་སྲིད་དུ་གནས་
ཤིང་། དེར་ཡང་ཡོ་བྱད་མང་པོ་ཡོངས་སུ་འཛིན་པ་དང་དེ་དག་
བསྲུང་བའི་སྡུག་བསྔལ་སྤངས་ཏེ། རི་དྭགས་ལྟར་གནས་ཡོ་སོགས་
ལ་ལྟོས་པ་མེད་པར་བག་ཡངས་སུ་སྤྱོད་པས་གནས་ལ། ཚུལ་དེ་ལྟ་
བུའི་སྒོ་ནས་གཞན་སུ་ལའང་རག་མ་ལས་པར་རང་དབང་དུ་སྤྱོད་
ཅིང་། གང་ལའང་ཆགས་པ་མེད་ལ། སུ་དང་ཡང་ནི་འབྲེལ་བ་མེད་
པའི་བརྟུལ་ཞུགས་བཟུང་ནས་འདོད་པ་ཆུང་བ་དང་ཆོག་ཤེས་པའི་
བདེ་བ་ལ་ལོངས་སྤྱོད་པ་གང་ཡིན་པ་དེ་ནི་ལྷའི་དབང་པོས་ཀྱང་ནི་དེ་
རྙེད་པར་དཀའོ། ། གསུམ་པ་བསམ་གཏན་གྱི་ངོ་བོ་ཞི་གནས་ཇི་
ལྟར་སྒོམ་ཚུལ་ནི། གོང་དུ་ཇི་སྐད་བཤད་པ་དེ་དང་དེ་ལ་སོགས་
163



པའི་རྣམ་པ་ཡིས་གནས་དབེན་པའི་ཡོན་ཏན་ལེགས་པར་བསམ་པར་
བྱས་ནས་དེར་སོང་སྟེ་འདོད་པའི་རྣམ་རྟོག་ཉེ་བར་ཞི་བའི་བསམ་
གཏན་ཏེ་ཞི་གནས་དང་། བདག་བས་གཞན་གཅེས་པའི་བྱང་ཆུབ་ཀྱི་
སེམས་ནི་ནན་གྱིས་བསྒོམ་པར་བྱའོ། ། དེ་ལ་ཞི་གནས་ཇི་ལྟར་སྒོམ་
ཚུལ་ནི་གཞན་དུ་ཤེས་པར་བྱ་ལ། ཅིག་ཤོས་ཇི་ལྟར་སྒོམ་ཚུལ་ནི།
བདག་གཞན་མཉམ་པ་དང༌། བརྗེ་བ་ གཉིས་ཀྱི་སྒོ་ནས་བསྒོམ་་
དགོས་པས། དེ་ལྟ་ན་བདག་དང་གཞན་དུ་མཉམ་པ་ནི་དང་པོ་
ཉིད་དུ་འབད་དེ་བསྒོམ་པར་བྱའོ། །དེ་ལ་བདག་གཞན་མཉམ་པའི་
རྒྱུ་མཚན་ནི། གཉིས་ཀ་བདེ་བ་འདོད་པ་དང་། སྡུག་བསྔལ་མི་
འདོད་པར་མཉམ་པས་ཡིན་ལ། དེ་ལྟ་ན་འགྲོ་བ་གཞན་ཐམས་ཅད་
ཀྱང་བདག་བཞིན་དུ་གཅེས་པར་བཟུང་ནས་བསྲུང་བར་བྱའོ། །
གལ་ཏེ་བདག་གཞན་རྒྱུད་སོ་སོ་བ་ཡིན་པས་ཚུལ་དེ་མི་འཐད་སྙམ་ནི།
ལག་པ་དང་རྐང་པ་ལ་སོགས་པའི་ཡན་ལག་གི་དབྱེ་བ་མི་འདྲ་བའི་
རྣམ་པ་མང་ཡང་། ཡོངས་སུ་བསྲུང་བྱའི་ལུས་སུ་མི་འདྲ་བ་མེད་
པར་གཅིག་གྱུར་ཡིན་པ་ལྟར། དེ་བཞིན་འགྲོ་བ་རྣམས་ཀྱི་ངོས་ནས་
སོ་སོར་ཐ་དད་ཀྱང༌། རང་གི་ངོས་ནས་དེ་དག་གི་བདེ་སྡུག་དག་ནི་
ཐམས་ཅད་ཀྱང་བདག་གི་བདེ་སྡུག་བཞིན་དུ་འདོར་ལེན་བྱར་འོས་པ་
*
164



སྟེ༈	ཅིའི་ཕྱིར་ན་བདག་གཞན་ཀུན་ཀྱང་བདེ་བ་འདོད་མཉམ་དང་།
སྡུག་བསྔལ་མི་འདོད་མཉམ་དུ་གཅིག་མཚུངས་ཡིན་པས་སོ། །གལ་
ཏེ་གཞན་གྱི་སྡུག་བསྔལ་གྱིས་བདག་ལ་མི་གནོད་པས་བདག་གིས་དེ་
བསལ་ཅི་དགོས་སྙམ་ན། བདག་གི་སྡུག་བསྔལ་གྱིས་གཞན་གྱི་ལུས་
ལ་མི་གནོད་པ་དེ་ལྟ་ནའང་དེ་བདག་ལ་ནི་གནོད་པའི་སྡུག་བསྔལ་
ཡིན་ཏེ། ཅིའི་ཕྱིར་ན་རང་གི་ལུས་ལ་བདག་ཏུ་ཞེན་པས་དེ་མི་བཟོད་
པ་ཉིད་ཀྱི་ཕྱིར་རོ། ། དེ་ལྟ་ན་དེ་བཞིན་དུ་གཞན་གྱི་སྡུག་བསྔལ་དེ་
དག་བདག་གི་ལུས་ལ་འབབ་པར་མི་འགྱུར་ཡང་། དེ་ལྟ་ནའང་དེ་
བདག་ལ་གནོད་པའི་སྡུག་བསྔལ་ཡིན་དགོས་ཏེ། ། གཞན་དེས་་་་་
གཞན་དེའི་ལུས་ལ་བདག་ཏུ་ཞེན་པས་གཞན་དེ་བཟོད་པར་དཀའ་
བའི་ཕྱིར་དང༌། གཞན་དང་བདག་ལ་ཁྱད་པར་མེད་པའི་ཕྱིར།
ཞེས་པའོ། །དེ་རྟགས་ཀྱིས་བསྒྲུབ་པ་ནི། བདག་གིས་ནི་གཞན་གྱི་
སྡུག་ བསྔལ་ བསལ་ དགོས་ ཏེ། སྡུག་ བསྔལ་ ཡིན་ པའི་ ཕྱིར།
དཔེར་ན་བདག་གི་སྡུག་བསྔལ་བཞིན། ཡང་བདག་གིས་ནི་གཞན་
ལ་ཕན་པར་བྱ་དགོས་ཏེ། སེམས་ཅན་ཡིན་པའི་ཕྱིར། དཔེར་ན་
བདག་གི་ལུས་ལ་བཞིན། ཞེས་ཏེ། དངོས་ཟིན་ལྟར་ན་དེ་ལྟར་་་་
འགོད་ལ། དོན་ཐོབ་ཀྱི་དབང་དུ་བྱས་ན། གཞན་གྱི་སྡུག་བསྔལ་
165



ཆོས་ཅན། བདག་གིས་བསལ་བྱ་ཡིན་ཏེ། སྡུག་བསྔལ་ཡིན་པའི་
ཕྱིར། ། དཔེར་ ན་ བདག་ གི་ སྡུག་ བསྔལ་ བཞིན། ཞེས་ དང༌།
སེམས་ཅན་གཞན་ཆོས་ཅན། བདག་གིས་ཕན་གདགས་བྱ་ཡིན་ཏེ།
སེམས་ཅན་ཡིན་པའི་ཕྱིར། དཔེར་ན་བདག་གི་ལུས་བཞིན་ཞེས་
འགོད་དགོས་སོ། ། ཁྱབ་པ་བསྒྲུབ་པ་ནི། གང་གི་ཚེ་བདག་དང་
གཞན་གཉིས་ཀ་བདེ་བ་འདོད་མཉམ་དུ་མཚུངས་པ་ལ་དེའི་ཆ་ནས་
བྱས་ན་གཞན་བདག་དང་ཁྱད་པར་ཅི་ཡོད་ན་སྟེ་ཅི་ཡང་མེད་པས།
རྒྱུ་མཚན་གང་གི་ཕྱིར་བདག་གཅིག་པུ་བདེ་བར་བརྩོན་ཏེ་མི་རིགས་
ལ༈ གང་གི་ཚེ་བདག་དང་གཞན་གཉིས་ཀ་སྡུག་བསྔལ་མི་འདོད་
མཉམ་དུ་མཚུངས་པ་ལ་དེའི་ཆ་ནས་བྱས་ན་བདག་དང་གཞན་ལ་
ཁྱད་པར་ཅི་ཡོད་ན་སྟེ་ཅི་ཡང་མེད་པས། རྒྱུ་མཚན་གང་གི་ཕྱིར་
གཞན་མིན་པར་བདག་གཅིག་པུ་ སྡུག་བསྔལ་ལས་སྲུང་བར་བྱེད།
མདོར་ན་བདག་གཞན་གཉིས་ཀྱི་བདེ་སྡུག་ལ་འདོར་ལེན་མཚུངས་
པར་བྱར་འོས་ཏེ། གཉིས་ག་བདེ་སྡུག་འདོད་མི་འདོད་ གཅིག་་་
མཚུངས་ཡིན་པས་སོ། ། ཞེས་པའོ། ། གལ་ཏེ་གཞན་དེ་ལ་སྡུག་
བསྔལ་བྱུང་བས་བདག་ལ་མི་གནོད་པའི་ཕྱིར་དེ་མི་སྲུང་ངོ་སྙམ་ན་
ཉེས་པ་གཉིས་ཏེ། དང་པོར་དུས་སྔ་ཕྱིའི་སྡུག་བསྔལ་མི་བསྲུང་བར་
166



ཐལ་བ་ནི། འོ་ན་མ་འོངས་པ་ཡི་སྡུག་བསྔལ་ཡང་དེས་ད་ལྟ་བདག་
ལ་གནོད་པ་མི་བྱེད་ན་དེ་ཅི་སྟེ་བསྲུང་ཞེས་ཏེ། ཉིན་སྔ་ཕྱི་སོགས་
ལའང་རིགས་འགྲེ། གལ་ཏེ་མ་བསྲུངས་ན་བདག་གིས་ཕྱིས་དེ་ནི་
མྱོང་ངོ་སྙམ་པའི་རྣམ་པར་རྟོག་པ་དེ་ནི་ལོག་པ་སྟེ། འདི་ལྟར་ཤི་
བའང་གཞན་ཉིད་ལ། སྐྱེ་བ་ཡང་ནི་གཞན་ཉིད་ཡིན་པའི་ཕྱིར་
དང༌། གཞན་ནི་བསྲུང་བྱ་མིན་པར་ཁྱོད་འདོད་པའི་ཕྱིར། འདི་
ནི་རང་བཞིན་གྱི་གཞན་ཡིན་ན་རྒྱུད་གཅིག་མི་འཐད་པའི་གནད་ལ་
གཏུགས་ནས་ཡིན་ནམ་སྙམ་མོ། ། གཉིས་པ་ཡུལ་ཐ་དད་ཀྱི་སྡུག་
བསྔལ་མི་བསྲུང་བར་ཐལ་བ་ནི། ཡང་གང་གི་ཚེ་གང་ཟག་གང་གི་
སྡུག་བསྔལ་གང་ཡིན་དེ་ནི་གང་ཟག་དེ་དག་ཉིད་ཀྱིས་བསྲུང་འོས་ཀྱི།
གཞན་གྱིས་མིན་ཏེ་ཡུལ་ཐ་དད་ཡིན་པའི་ཕྱིར་ཞེ་ན། འོ་ན་རྐང་
པའི་སྡུག་བསྔལ་ལག་པའི་མྱོང་བྱ་མིན་པས་ཅིའི་ཕྱིར་ལག་པ་དེས་ནི་
རྐང་པ་དེ་སྡུག་བསྔལ་ལས་བསྲུང་བར་བྱ་སྟེ། མི་འོས་པར་ཐལ་
ལོ༑ །གལ་ཏེ་འབྲེལ་མེད་གཅིག་གི་སྡུག་བསྔལ་འབྲེལ་མེད་གཞན་
གྱིས་སེལ་བར་རིགས་པ་མིན་ཡང་སྐབས་འདིར་གཉིས་ཀ་བདག་ཏུ་
འཛིན་བྱར་མཚུངས་པས་བསལ་བའི་བྱ་བ་ སོགས་ལ་འཇུག་ཅེ་ན།
རང་དབང་བའི་བདག་དང་གཞན་དུ་འཛིན་པ་མི་རིགས་པ་གང་ཡིན་
167



པ་དེ་ནི་ཅི་ནུས་པར་ནི་སྤང་བར་བྱ་བ་ཉིད་ཡིན་ནོ། །གལ་ཏེ་རྐང་
ལག་གཉིས་ལུས་ལ་ལྟོས་པའི་ཚོགས་པ་གཅིག་ལ། སྔ་ཕྱི་གཉིས་རྒྱུད་
གཅིག་པས་བདག་གཞན་དང་མི་འདྲའོ་ཞེ་ན། རྒྱུད་དང་ཚོགས་པ་
ཞེས་བྱ་བ་ནི་ཕྲེང་བ་དང་དམག་ལ་སོགས་པ་བཞིན་དུ་བརྫུན་པས་
བདེན་པར་མ་གྲུབ་པ་ཉིད་དོ། །སྡུག་བསྔལ་ཅན་གྱི་རང་དབང་བའི་
བདག་གང་ཡིན་པ་དེ་གཏན་མེད་པས། དེས་ན་སྡུག་བསྔལ་འདི་
དོན་དམ་པར་སུ་ཞིག་ལ་དབང་བར་འགྱུར་ཏེ། བདག་གཞན་སུ་
ལའང་མི་དབང་ལ། དེའི་ཕྱིར་སྡུག་བསྔལ་མྱོང་བ་པོའི་བདག་པོ་
དོན་དམ་པར་མེད་པར་ནི་བདག་གཞན་ཐམས་ཅད་ལ་བྱེ་བྲག་གམ་
ཁྱད་པར་མེད་པ་ཉིད་ཡིན་ལ། ཐ་སྙད་ཙམ་དུ་ནི་གཞན་གྱི་ཚོར་བ་
གདུང་བ་ཡང་སྡུག་བསྔལ་ཡིན་པའི་ཕྱིར། དེ་བསལ་བར་བྱ་བ་ཉིད་
ཡིན་ཏེ་རང་གི་སྡུག་བསྔལ་བཞིན་ནོ། །དེས་ན་བདག་གཞན་རིས་སུ་
བཅད་པའི་ངེས་པས་ཏེ་ངེས་བཟུང་གིས་སྐབས་འདིར་ནི་ཅི་ཞིག་བྱ་
སྟེ ཕན་ཐོགས་གང་ཡང་མེད་དོ། ། དེ་ལྟར་བྱས་ན་ཅིའི་ཕྱིར་་་
གཞན་ཀུན་གྱི་སྡུག་བསྔལ་ནི་རང་གཅིག་པུས་བཟློག་པར་བྱ་བ་ཡིན་
ཞེས་བརྩད་དུ་མེད་པས། གལ་ཏེ་བདག་གི་སྡུག་བསྔལ་བཟློག་ནའང་
གཞན་ཐམས་ཅད་ཀྱིའང་བཟློག་ལ། གཞན་གྱི་སྡུག་བསྔལ་བཟློག་
168



པ་དེ་མིན་ན་བདག་གི་སྡུག་བསྔལ་ཀྱང་སེམས་ཅན་གཞན་གྱི་སྡུག་
བསྔལ་བཞིན་བཟློག་བྱ་མིན་པར་མཚུངས་པས། གཞན་གྱི་སྡུག་
བསྔལ་སེལ་བ་ལྷུར་བྱ་ལ། བདེ་བ་ལའང་རིགས་པ་དེ་སྦྱོར་བར་
བྱའོ། ། གལ་ཏེ་སྙིང་རྗེ་བསྟེན་ན་སྡུག་བསྔལ་མང་བར་འགྱུར་བས།
ཅིའི་ཕྱིར་དེ་ནན་གྱིས་བསྐྱེད་ཅེ་ན་འགྲོ་བའི་སྡུག་བསྔལ་ལ་བསམ་
པར་བྱས་ནས་ཡིད་གདུངས་ན་དེ་དགེ་བ་ཡིན་པས་ཇི་ལྟར་ན་སྙིང་
རྗེའི་དབང་གིས་སྡུག་བསྔལ་མང་སྟེ་གནས་མེད་ལ། དེས་ནི་ཚད་
མེད་ པའི་ བདེ་ བ་ བསྐྱེད་ པར་ ཡང༌ མདོ་ རྒྱན་ ནས་ གསུངས་ ཏེ།
བརྩེས་བསྐྱེད་བདེ་བ་གཞལ་དུ་མེད་པར་འགྱུར། །ཞེས་སོ། །གལ་ཏེ་
གདུང་བ་དེ་ཉིད་སྡུག་བསྔལ་རང་མཚན་པ་ཡིན་དུ་ཆུག་ཀྱང་། དེ་
གཅིག་གིས་ནི་གཞན་གྱི་སྡུག་བསྔལ་མང་པོ་མེད་པར་འགྱུར་ན་ཤིན་
ཏུ་ལེགས་པས་བརྩེ་དང་ལྡན་པས་སྡུག་བསྔལ་དེ་ཉིད་རང་དང་གཞན་
ལ་འབད་པས་བསྐྱེད་པར་བྱ་བ་ཉིད་དོ། ། རྒྱུ་མཚན་དེས་ན་བྱང་
སེམས་མེ་ཏོག་ཟླ་མཛེས་ཀྱིས་རྒྱལ་པོའི་གནོད་པ་འོང་བར་ཤེས་ཀྱང་
ནི་བདག་གི་སྡུག་བསྔལ་མ་བསལ་བར་ཏེ་དེ་ལ་མ་འཛེམ་པར་གྲོང་དུ་
གཤེགས་ཏེ་ཆོས་བསྟན་ནས་བཙུན་མོ་སོགས་མང་པོའི་སྡུག་བསྔལ་
ཁད་ཀྱིས་ཟད་པར་འགྱུར་བར་མཛད་པའི་ཕྱིར་རོ། །དེ་ལྟར་རང་གི་
169



བདེ་བ་དང་གཞན་གྱི་སྡུག་བསྔལ་བརྗེ་བའི་རྒྱུད་ནི་གོམས་པར་གྱུར་
པ་ན་གཞན་གྱི་སྡུག་བསྔལ་ཞི་བར་དགའ་བས་ཇི་ལྟར་པད་མའི་མཚོ་
རུ་ངང་པ་དགའ་བས་འཇུག་པ་ལྟར། མནར་མེད་པར་ཡང་སྤྲོ་
བཞིན་དུ་འཇུག་པར་འགྱུར་རོ། ། དེའི་ཕྱིར་སེམས་ཅན་རྣམས་ནི་
སྡུག་བསྔལ་ལས་གྲོལ་བ་ན་འགྲོལ་བ་པོ་ལ་དགའ་བའི་རྒྱ་མཚོ་ངང་
གིས་ འབྱུང་ བ་གང་ཡིན་པ་དེ་ཉིད་ཀྱིས་ནི་ཆོག་པ་མིན་ནམ་ སྟེ།
དེས་ཆོག་པས་རང་དོན་དུ་ཐར་པ་འདོད་པས་ཅི་ཞིག་བྱ། ཚུལ་དེ་
ལྟ་བུས་གཞན་གྱི་དོན་བྱས་ཀྱང་སེམས་དཔའ་རྣམས་ལ་རློམ་སེམས་
དང་ནི་ངོ་མཚར་དུ་འཛིན་པ་མེད་ལ། མཐའ་གཅིག་ཏུ་གཞན་དོན་
འབའ་ཞིག་ལ་དགའ་བས་རྣམ་སྨིན་འབྲས་བུའི་རེ་བའང་མེད་དེ་དེ་
ཡང་ཡུལ་སེམས་ཅན་ལ་བསྔོས་པའི་ཕྱིར་རོ། །དེ་བས་ན་སྔོན་ཆད་ཇི་
ལྟར་ཆུང་ངུ་ན་ཚིག་མི་སྙན་པ་ལས་ཀྱང་བདག་བསྲུང་བ་དེ་བཞིན་
ཕྱིན་ཆད་འགྲོ་བ་གཞན་རྣམས་ལ་སྲུང་སེམས་དང་སྙིང་རྗེའི་སེམས་ནི་
སྔར་བཤད་པ་དེ་ལྟར་གོམས་པར་བྱའོ། །དེ་ཙམ་ནུས་སམ་སྙམ་ན་
ནུས་ཏེ། དཔེར་ན་གོམས་པའི་མཐུ་ཡིས་ནི་གང་ཟག་གཞན་དག་གི་
ཁུ་བ་དང་ཁྲག་གི་ཐིགས་པ་ལ་བདག་གི་དངོས་པོ་མེད་པར་གྱུར་ཀྱང་
ནི་གོམས་པའི་དབང་གིས་བདག་གོ་ཞེས་ནི་ཤེས་ཤིང་ཞེན་པ་ལྟར།
170 ་



དེ་བཞིན་གཞན་གྱི་ལུས་ཁའང་གོམས་ན་བདག་ཅེས་ཅིའི་ཕྱིར་མི་
བཟུང་སྟེ་བཟུང་ནུས་སོ། །ལམ་རིམ་ཆེན་མོར། དེ་བས་ཇི་ལྟར་
གཞན་དག་གི ། ཁུ་བ་ཁྲག་གི་ཐིགས་པ་ལ། །ཁྱོད་ཀྱིས་ངར་འཛིན་
བྱས་པ་ལྟར། །དེ་བཞིན་གཞན་ལ་གོམས་པར་གྱིས། །ཞེས་འབྱུང་བ་
གོ་བདེ་བར་སྣང་། བདག་གཞན་བརྗེ་བའི་ཚུལ་ནི་འདི་ནས་འཆད་
པ་སྟེ། ཇི་ལྟར་གཞན་གྱི་ལུས་ལ་གོམས་པའི་ཤུགས་ཀྱིས་བདག་ཏུ་
གཞག་པ་ལ་དཀའ་བ་མེད་པ་ལྟར་བདག་གི་ལུས་ལ་ནི་གོམས་ན་
གཞན་དག་ཏུའང་གཞུག་པ་ལ་དེ་ལྟར་དཀའ་བ་མེད་པས། དེས་ན་
བདག་ཉིད་གཅེས་འཛིན་ནི་སྐྱོན་ཀུན་དང་བཅས་པ་དང༌། གཞན་ལ་
ཡང་རང་ཉིད་དང་འདྲ་བར་གཅེས་པར་འཛིན་པ་ནི་ཡོན་ཏན་རྒྱ་
མཚོར་ཤེས་པར་བྱས་ནས་བདག་གཅེས་པར་འཛིན་པ་ནི་ཡོངས་སུ་
དོར་བ་དང་། གཞན་གཅེས་པར་བཟུང་ནས་སྙིང་དུ་བླང་བ་ནི་
ནན་གྱིས་བསྒོམ་པར་བྱའོ། །ཇི་ལྟར་ལག་པ་དང་རྐང་པ་ལ་སོགས་པ་
ཐམས་ཅད་བསྲུང་བྱའི་ལུས་ཀྱི་ཡན་ལག་ཡིན་པར་ཁྱད་མེད་དུ་འདོད་
པ་ལྟར། དེ་བཞིན་དུ་བསྲུང་བྱ་འགྲོ་བའི་ཡན་ལག་ཏུ་ཅིའི་ཕྱིར་
ལུས་ཅན་ཐ་དད་པ་རྣམས་ཐམས་ཅད་མི་འདོད་ཅེས་ཏེ། ལུས་ཅན་
ལ་བཟང་ངན་སོགས་མི་འདྲ་བ་མང་ཡང་འགྲོ་བ་ཡིན་པའི་ལྡོག་པ་
_171



ནས་བསྲུང་བྱ་ཡིན་པ་ལ། ཁྱད་པར་མེད་ཅེས་པའོ། ། ཇི་ལྟར་
བདག་མེད་པའི་ལུས་འདི་ལ་གོམས་པས་བདག་གི་བློ་འབྱུང་བ་དེ་
བཞིན་སེམས་ཅན་གཞན་ལ་ཡང་གོམས་སུ་གཞུག་ན་རིམ་པས་བདག་
གི་བློ་ཅིས་མི་སྐྱེ་སྟེ་སྐྱེ་རིགས་ལ། དེ་ལྟར་སྐྱེས་ན་ནི་སེམས་ཅན་
གཞན་གྱི་དོན་བྱས་ཀྱང་ངོ་མཚར་དང་རློམ་པ་མི་འབྱུང་སྟེ། དཔེར་
ན་བདག་གིས་བདག་ཉིད་ཀྱིས་ནི་ཟས་ཟོས་ནས་ལན་ལ་རེ་བ་མི་
འབྱུང་བ་དེ་བཞིན་ནོ། །བདག་གཞན་མཉམ་པ་དེ་བས་ན་ཇི་ལྟར་
ཆུང་ངུ་ན་ཚིག་མི་སྙན་པ་ལས་ཀྱང་བདག་ཉིད་བསྲུང་བ་དེ་བཞིན་དུ་
གཞན་འགྲོ་བ་ཡོངས་ལ་བསྲུང་སེམས་དང་སྙིང་རྗེའི་སེམས་ནི་གོམས་
པར་བྱ་སྟེ། ཐེག་ཆེན་ལམ་གྱི་གཞུང་ཤིང་ཡིན་པའི་ཕྱིར་རོ། །དེ་
བས་ན་མགོན་པོ་སྤྱན་རས་གཟིགས་ཀྱིས་ཐུགས་རྗེ་སྟེ་སྙིང་རྗེ་ཆེན་
པོས་དགོངས་ཏེ་འགྲོ་བའི་སྡུག་བསྔལ་ཐ་ན་འཁོར་གྱི་ནང་དུ་འཇིགས་
པ་དང་བག་ཚ་བ་ཙམ་ཡང་བསལ་བའི་ཕྱིར་ཐ་ན་རང་གི་མཚན་ཡང་
བྱིན་གྱིས་བརླབས་པ་བཞིན་དུ་འགྲོ་བའི་མི་བདེ་བ་ཆུང་ངུ་ཙམ་ཡང་
བསལ་བར་བྱའོ། ། མཚན་བྱིན་གྱིས་བརླབ་ཚུལ་ནི། བདག་གི་མིང་
འཛིན་པ་དེ་ཡང་འཁོར་གྱི་ནང་དུ་བག་ཚ་བའི་འཇིགས་པ་མེད་པར་
གྱུར་ཅིག་ཅེས་བདེན་པའི་སྨོན་ལམ་མཛད་པའོ། ། གཞན་ལ་བདག་
172



ལྟར་གཅེས་པར་བཟུང་བ་མ་གོམས་པས་རེ་ཞིག་སྐྱེ་དཀའ་ཡང་དེ་
ལས་ཕྱིར་སྣུར་བའམ་ལྡོག་པར་མི་བྱ་སྟེ། འདི་ལྟར་གོམས་པའི་མཐུ་
ཡིས་ནི་གང་ཞིག་ཤིན་ཏུ་དཀའ་བའང་བདག་གིས་འགྲུབ་པའི་ཕྱིར་
རོ༑ ༑དཔེར་ན་སྔར་གང་གི་མིང་ཐོས་པ་ཙམ་གྱིས་འཇིགས་པ་ཡང་།
ཕྱིས་འ གྲོགས་གོམས་པས་དེ་ཉིད་ཡུད་ཙམ་མེད་ནའང་མི་དགའ་ཞིང་
འབྲལ་མི་ཕོད་པའི་གྲོགས་པོར་འགྱུར་བ་མངོན་སུམ་དུ་མཐོང་བཞིན་
པ་འདིའོ། ། རྒྱུ་མཚན་དེ་རྣམས་ཀྱི་ཕྱིར་མཁས་པ་གང་ཞིག་བདག་
དང་གཞན་རྣམས་ནི་སྲིད་ཞིའི་འཇིགས་པ་ལས་མྱུར་དུ་བསྐྱབ་པར་
འདོད་པ་དེས་བདག་གཅེས་པར་འཛིན་པ་དང་གཞན་དུ་བཟུང་ནས་
ཡལ་བར་དོར་བ་གཉིས་དུས་གཏན་དུ་བརྗེ་བར་བྱ་བར་སྟེ། འདི་
ནི་སྐྱེ་བོ་ཕལ་ཆེར་ལ་གསང་བར་བྱ་བའི་དམ་པའི་སྤྱོད་པ་མཐར་ཐུག་
པ་ཡིན་པས་དེ་སྤྱད་པར་བྱའོ། ། དེ་སྐྱེ་བའི་གེགས་རང་གི་ལུས་ལ་
དགྲར་ལྟ་བ་ནི། ། བདག་ལུས་གང་ལ་ཡིད་ཆགས་པ་ཡིས་འཇིགས་
གནས་ཆུང་ངུ་ལའང་འཇིགས་པ་ཆེན་པོ་སྐྱེ་བ་མྱོང་བས་གྲུབ་ལ་དེ་
བས་ན་འཇིགས་པ་མ་ལུས་པ་གང་ལ་སྐྱེ་བའི་ལུས་དེ་ལ་ཤེས་ལྡན་སུ་
ཞིག་དགྲ་བཞིན་སྡང་བར་མི་བྱེད། ལུས་གང་ཞིག་བཀྲེས་པ་དང་
སྐོམ་པ་སོགས་ཀྱི་ནད་གསོ་བའི་ཆོ་ག་སྟེ་སྦྱོར་བ་བྱེད་འདོད་པས་བྱ་
173



དང་ཉ་དང་རི་དྭགས་དག་གསོད་པར་བྱེད་ཅིང་། ལམ་སྒྲུག་ནས་
རྐུ་འཕྲོག་བྱེད་ ལ། སྐྱེ་བོ་གང་ཞིག་ཁེ་དང་རིམ་གྲོའི་ཕྱིར་དུ་དྲིན་
ཅན་གྱི་ཕ་དང་མ་ཡང་གསོད་པར་བྱེད་ཅིང་། དེ་བཞིན་དུ་དཀོན་
མཆོག་གསུམ་གྱི་དཀོར་ཡང་བརྐུས་ནས་ལུས་འཚོ་བར་བྱེད་ལ། །
དེས་ནི་མནར་མེད་པར་ཡུན་རིང་སྲེག་པར་འགྱུར་ན། མཁས་པ་སུ་
ཞིག་ལུས་དེ་ལ་འདོད་ཅིང་བསྲུང་བ་དང་མཆོད་པར་བྱེད་ཀྱི། འདི་
ལ་སུ་ཞིག་དགྲ་བཞིན་དུ་ལྟ་བར་མི་བྱེད་ཅིང་བརྙས་པར་མི་བྱེད་པ་ནི་
ངོ་མཚར་རོ། ། 1:
གཅེས་འཛིན་གཉིས་ཀྱི་སྐྱོན་ཡོན་ཞིབ་ཏུ་བསྟན་པ་ནི། ནོར་
ལྟ་བུར་མཚོན་ན། གལ་ཏེ་གཞན་ལ་བྱིན་ན་བདག་ཅི་སྤྱོད་ཅེས་བདག་
དོན་སེམས་པ་ནི་མ་རབས་འདྲེའི་ཚུལ་དང༌། གལ་ཏེ་རང་གིས་
སྤྱད་ན་གཞན་ལ་ཅི་སྦྱིན་ཞེས་གཞན་དོན་སེམས་པ་ནི་ཡ་རབས་ལྷའི་
ཆོས་ཡིན་ལ། དེ་བཞིན་དུ་བདག་བདེ་ཕྱིར་གཞན་ལ་གནོད་པ་བྱས་
ན་དེས་དམྱལ་བ་ལ་སོགས་པར་གདུང་བར་འགྱུར་ལ།གཞན་བདེ་ཕྱིར་
བདག་ལ་གནོད་པ་བྱས་ན་དེས་ཕུན་སུམ་ཚོགས་པ་ཐམས་ཅད་འཐོབ་
པར་འགྱུར་རོ། །བདག་ཉིད་གཞན་ལས་མཐོ་བར་འདོད་པ་དེས་ཕྱི་
མར་ངན་འགྲོ་དང་མིར་སྐྱེས་ཀྱང་རིགས་ངན་པ་དང་ཤེས་པ་གླེན་
174



པར་འགྱུར་ལ། དེ་ཉིད་གཞན་ལ་སྤྲོ་བ་བྱས་ན་སྟེ་གཞན་བདག་
ལས་མཐོ་བར་འདོད་ན་དེས་ཕྱི་མར་བདེ་འགྲོར་རིགས་བཟང་བ་
དང་། ཡིད་གཞུངས་པ་དང་། གཞན་གྱིས་བཀུར་སྟི་དང་རིམ་གྲོ་
ཡང་འཐོབ་པར་འགྱུར་ཞིང༌། བདག་གི་དོན་དུ་གཞན་ གཡོག་ ཏུ་་
བཀོལ་ན་ཕྱི་མར་བྲན་ལ་སོགས་པ་མྱོང་བར་འགྱུར་ལ། གཞན་གྱི་དོན་
དུ་བདག་བཀོལ་ཞིང་སྤྱད་ན། རྗེ་དཔོན་ཉིད་ལ་སོགས་པ་མྱོང་བར་
འགྱུར་རོ། །དོན་བསྡུ་བ་ནི། འཇིག་རྟེན་ན་བདེ་བ་ཇི་སྙེད་ཡོད་པ་
དེ་ཀུན་ནི་གཞན་བདེ་བར་འདོད་པ་ལས་བྱུང་ལ། འཇིག་རྟེན་ན་
སྡུག་བསྔལ་ཇི་སྙེད་ཡོད་པ་དེ་ཀུན་ནི་རང་བདེ་བར་འདོད་པ་ལས་
བྱུང་བས། གཞན་ གཅེས་ འཛིན་ བདེ་ ལེགས་ ཀུན་ གྱི་ གཞི་ དང་།
རང་གཅེས་འཛིན་ཉེས་པ་ཀུན་གྱི་གནས་སོ། ། དོན་བསྡུས་ནས་་་་་
གདམས་པ་ནི། མང་དུ་བཤད་ལྟ་ཅི་ཞིག་དགོས་ཏེ། བྱིས་པ་སོ་སྐྱེ་
རྣམས་རང་གི་དོན་འབའ་ཞིག་བྱེད་པ་དང་། ཐུབ་པ་སངས་རྒྱས་
རྣམས་གཞན་གྱི་དོན་འབའ་ཞིག་མཛད་པ་འདི་གཉིས་ཀྱི་ནི་ཕུན་སུམ་
ཚོགས་པའི་ཁྱད་པར་ལ་ལྟོས་ཤིག་དང༌། དེས་ཤེས་ པར་འགྱུར་་
རོ༑ ༑བདག་གཞན་མ་བརྗེ་བའི་ཉེས་དམིགས་ནི། དེ་ལྟར་བདག་
གི་བདེ་བ་དང་གཞན་གྱི་སྡུག་བསྔལ་གང་ཡིན་དེ་དག་ཡང་དག་པར་
175



ཏེ་སྙིང་ཐག་པ་ནས་བརྗེ་བར་མ་བྱས་ན་མཐར་སངས་རྒྱས་ཉིད་དུ་མི་
འགྲུབ་ཅིང་གནས་སྐབས་འཁོར་བ་ན་ཡང་བདེ་བ་ཐོབ་པ་མེད་ལ།
ཅིའི་ཕྱིར་ན་འཇིག་རྟེན་ཕ་རོལ་ཕར་ཞོག་གི་བྲན་གཡོག་ལས་མི་བྱེད་
པ་དང་རྗེ་དཔོན་ལས་ཀྱི་རྔན་པ་མི་སྟེར་བའི་མ་རབས་དེ་དག་གི་ཚེ་
འདིའི་དོན་ཡང་འགྲུབ་པར་མི་འགྱུར་རོ། ། མདོར་ན་མཐོང་བ་ཚེ་
འདི་དང་མ་མཐོང་བ་ཕྱི་མའི་བདེ་བ་འགྲུབ་པའི་གཞི་ཕུན་སུམ་་
ཚོགས་ པའི་བདེ་སྐྱིད་ཐོབ་བྱེད་ཀྱི་ ཐབས་ གཞན་གཅེས་འཛིན་གྱི་་་
བསམ་སྦྱོར་ཡོངས་སུ་བོར་ཞིང་། གཞན་ལ་སྡུག་བསྔལ་བར་བྱེད་
པའི་རྒྱུ་རང་གཅེས་པར་འཛིན་པའི་སྐྱེ་བོ་རྨོངས་པས་སྡུག་བསྔལ་མི་
བཟད་པ་ཆེད་ཀྱིས་ལེན་ཏོ། ། རང་གཅེས་འཛིན་སྤང་བར་གདམས་
པ་ནི། འཇིག་རྟེན་གསུམ་པོ་དག་ན་ཉེ་བར་འཚེ་བ་གང་དག་ཡོད་
པ་དང་། འཇིགས་པ་དང་སྡུག་བསྔལ་ཇི་སྙེད་ཡོད་པར་གྱུར་པ་དེ་
དག་ཀུན་གང་ལས་བྱུང་ན་བདག་ཏུ་འཛིན་པ་ཉག་གཅིག་ལས་བྱུང་
བས། དེས་ན་འཕྲལ་ཕུགས་ཀུན་ཏུ་གནོད་བྱེད་ཀྱི་འདྲེ་ཆེན་དེས་ཀོ་
བདག་ལ་ཅི་ཞིག་བྱ་སྟེ། རྒྱང་རིང་དུ་སྤོངས་ཤིག གལ་ཏེ་བདག་
ཉིད་གཅེས་འཛིན་ཡོངས་སུ་བློས་མ་བཏང་ན། སྡུག་བསྔལ་སྤོང་
176



བར་མི་ནུས་ཏེ། ཇི་ལྟར་ཏེ་དཔེར་ན་མེ་ནི་ལག་ནས་ཡོངས་མ་་
བཏང་ན་ལག་སྲེག་པའི་སྡུག་བསྔལ་སྤོང་བར་མི་ནུས་པ་བཞིན་ནོ། །
བསམ་པའི་སྒོ་ནས་བདག་གཞན་བརྗེ་བ་ནི། ཚུལ་དེ་ལྟ་བུས་བདག་
གི་གནོད་པ་ཞི་བ་དང༌། གཞན་གྱི་སྡུག་བསྔལ་ཞི་བར་བྱ་བའི་ཕྱིར་
དུ་བདག་ཉིད་གཅེས་པར་མི་བསྲུང་བར་གཞན་ལ་ཅི་དགར་བཏང་་་་
བར་བྱ་བ་དང་།གཞན་རྣམས་བདག་བཞིན་དུ་གཅེས་པར་བཟུང་བར་
བྱའོ། ། དེ་བས་ན་དེང་ཕྱིན་ཆད་བདག་ནི་གཞན་གྱི་དབང་དུ་གྱུར་
ཅེས་ཡིད་ཁྱོད་ངེས་པར་ཤེས་པར་གྱིས་ལ། གཞན་སེམས་ཅན་ཀུན་
གྱི་དོན་མ་གཏོགས་པར་ད་ནི་ཁྱོད་ཀྱིས་གཞན་མི་བསམ་མོ། ། སྦྱོར་
བའི་སྒོ་ནས་བརྗེ་བ་ནི། གཞན་དབང་བའི་མིག་ལ་སོཌ་པ་ཡིས་
རང་གི་དོན་བསྒྲུབ་པར་རིཌ་པ་མ་ཡིན་ཞིང་། གཞན་དེའི་དོན་
སྒྲུབ་བྱེད་ཀྱི་རང་གི་མིག་ལ་སོགས་པ་ཡིས་གཞན་དེ་ལ་ལོག་པར་
བསྒྲུབ་པར་བྱ་བར་མི་རིགས་སོ། ། ལག་ལེན་ཇི་ལྟར་བྱ་བ་ནི། རྒྱུ་
མཚན་དེས་ན་བདག་ལས་སེམས་ཅན་གཙོ་བར་བྱས་ཏེ་དོན་བསྒྲུབ་
དགོས་པས་བདག་ཉིད་ཀྱི་ལུས་ལ་རྒྱན་གོས་སོགས་ལེགས་པ་ཅི་དང༌
ཅི་མཐོང་བ་དེ་དང་དེ་ནི་ཕྲོགས་ནས་ཀྱང་གཞན་སེམས་ཅན་དག་ལ་
ནི་ ཕན་ པར་ སྤྱོད་ དོ། ། བདག་ གཞན་ བརྗེ་ ཚུལ་ ལ་ གཉིས་ ཏེ།
177



གཅེས་འཛིན་གཉིས་བརྗེ་བ་དང༌། འདུ་ཤེས་གཉིས་བརྗེ་བའོ། །
དང་པོའི་ཚུལ་ནི་བཤད་ཟིན་ལ། གཉིས་པ་ནི། གཞན་མཐོ་་་
དམན་མཉམ་གསུམ་ལ་བདག་གི་འདུ་ཤེས་གཞག་ཅིང༌། བདག་ལ་
ནི་ གཞན་ གྱི་ འདུ་ ཤེས་ བཞག་ ནས་ ཕྲག་དོག་ སོགས་ བསྒོམ་ པ་ སྟེ།
དེའི་ཚུལ་ནི་དམན་སོགས་གསུམ་ལ་བདག་ཏུ་བྱས་པ་དང་། གཞན་
ཉིད་དུ་ནི་བདག་ཡིན་པར་བྱས་ནས་བློ་རྩེ་གཉིས་པའི་རྣམ་རྟོག་མེད་
པའི་སེམས་ཀྱིས་སུ་སྔ་མས་ཕྱི་མར་ཕྲག་དོག་དང་། འགྲན་སེམས་དང་།
ང་རྒྱལ་བསྒོམ་པར་བྱའོ། ། དེ་ལ་གསུམ་སྟེ། དང་པོ་ཕྲག་དོག་
བསྒོམ་པ་ནི། འདི་ནི་གཞན་གྱིས་བཀུར་བར་བྱས་ལ་བདག་ནི་མིན་པ་
དང༌། འདི་བཞིན་བདག་གིས་ནི་མ་རྙེད་ཅིང་། འདིས་ནི་རྙེད་པ་
དང༌། འདི་ལ་ནི་བསྟོད་པར་བྱས་ཀྱི་བདག་ལ་ནི་སྨོད་པ་དང། འདི་
ནི་བདེ་ཞིང་བདག་ནི་སྡུག་བསྔལ་བར་གྱུར་ལ། བདག་གིས་ནི་
དཀའ་བའི་ལས་རྣམས་བྱེད་པ་དང་། འདི་ནི་ཅི་ཡང་མི་བྱེད་པར་
བདེ་བ་ཉིད་དུ་གནས་པ་དང༌། འདི་ནི་འཇིག་རྟེན་ལ་ཡོན་ཏན་ཆེ་
བར་གྲགས་པ་དང་། བདག་དམན་ཅིང་ཡོན་ཏན་མེད་པར་གྲགས་
སོ༑ ༑ཞེས་ཕྲག་དོག་བསྒོམ་པར་བྱའོ། ། འདི་ནི་ཞེས་པ་ཐམས་ཅད་
བདག་གཞན་དུ་བྱས་པ་ལ་དང༌། བདག་ནི་ཞེས་པ་ཐམས་ཅད་
178



གཞན་བདག་ཏུ་བྱས་པ་ལ་གོ་བར་བྱའོ། །གཞན་ཡང་ཡོན་ཏན་མེད་
པས་ཅི་ཞིག་བྱ་སྟེ། དེས་ན་བདག་ཀུན་ཡོན་ཏན་དང་ལྡན་པ་ཉིད་
དུ་བྱའོ། ། ཞེས་རྟོགས་པ་མཐར་ཐུག་ལ་འགོད་པར་དམ་བཅས་་་་་
པའོ། །ཡང་ཡོན་ཏན་ཆེན་པོ་གང་བས་ཀྱང་འདི་ཡོན་ཏན་དམན་པ་
དེ་ཡོད་ཅིང་། དམན་པ་གང་བས་ཀྱང་བདག་མཆོག་ཡིན་པ་དེ་ཡང་
ཡོད་དེ། མཆོག་དམན་ནི་ལྟོས་ནས་འཇོག་པའི་གནད་ཀྱིས་སོ། །
གལ་ཏེ་ཁོ་ན་རེ། ཁྱོད་ལའང་བསླབ་པའི་གཞི་ཉམས་པ་སོགས་ཀྱི་
སྐྱོན་ཡོད་པས་བདག་པས་ཁྱོད་དམན་ནོ་ཞེ་ན། ཚུལ་ཁྲིམས་ཉམས་
པ་དང༌། ལྟ་བ་ཉམས་པ་དང་། འཚོ་བ་ཉམས་པ་སྟེ་དེས་རྒུད་པ་
དང༌། སོཌ་ཀྱིས་བསྡུས་པ་ནི་ཆོ་ག་ཉམས་པ་སྟེ། དེ་དག་ནི་ཉོན་
མོངས་ཀྱི་སྟོབས་ཀྱིས་ཉམས་པར་ཟད་ཀྱི། བདག་ལ་དབང་ཡོད་
ནས་མིན་པས། ཅི་ནུས་པར་བདག་ནི་ཉམས་པ་དེ་དག་ལས་ཁྱོད་ཀྱིས་
གསོད་དགོས་ཏེ། ཁྱོད་སེམས་བསྐྱེད་པའི་ཚེ་བདག་གིས་སེམས་
ཅན་ཀུན་གྱི་སྐྱོན་ཐམས་ཅད་གསོ་བར་ཁས་བླངས་པའི་ཕྱིར། དེ་
ལྟར་གསོ་ན་དེའི་ཚེ་བྱུང་བའི་གནོད་པའང་བདག་གིས་དང་དུ་བླང་
བར་འོས་ཏེ། དཔེར་ན་ནད་པས་གསོ་དཔྱད་ཀྱི་གནོད་པ་དང་དུ་
བླང་འོས་པ་བཞིན་ནོ། ། འོན་ཏེ་བདག་ནི་འདིའི་གསོ་བྱ་མིན་ཏེ།
179



འདིས་གསོ་མི་ནུས་པའི་ཕྱིར། དེས་ན་ཅིའི་ཕྱིར་ཁྱོད་ཀྱིས་བདག་ལ་
བརྙས་པར་བྱེད། བདག་ལ་དེའི་ཡོན་ཏན་གྱིས་ཅི་ཞིག་བྱ་སྟེ། འདི་
དག་ཉིད་ཡོན་ཏན་ཅན་ཡིན་དུ་ཆུག་ཀྱང་། ངན་འགྲོ་གདུག་པའི་ཁར་
གནས་པའི་འགྲོ་བ་ལའང་སྙིང་རྗེ་མེད་པས་འདི་བདག་ལ་མི་ཕན་
པར་མ་ཟད། ཕྱིར་བདག་ལ་ཡོན་ཏན་གྱིས་རློམ་པ་ཡིས་མཁས་པ་
དག་ལ་བསྔོ་བར་འདོད་པས་གཏན་མི་དགོས་སོ། །གཉིས་པ་འགྲན་
སེམས་བསྒོམ་པ་ལ་གསུམ་སྟེ། དང་པོ་རྙེད་བཀུར་ལ་འགྲན་པ་ནི།
བདག་སེམས་ཅན་དང་མཉམ་པའི་ཁོའི་རྙེད་སོགས་ལ་བལྟས་ནས་ནི་
རྙེད་སོགས་གང་གིས་སེམས་ཅན་རང་ཉིད་དེ་ལས་ལྷག་པར་བྱ་བའི་
ཕྱིར། བདག་གི་སྟེ་སེམས་ཅན་གྱི་རྙེད་པ་དང་བཀུར་སྟི་ནི་ཁོ་དང༌
འཐབ་པ་དང་རྩོད་པ་ཡིས་ཀྱང་འཕྲོགས་ནས་ངེས་པར་བདག་སེམས་
ཅན་ལ་བསྒྲུབ་པར་བྱའོ། །གཉིས་པ་ཡོན་ཏན་ལ་འགྲན་པ་ནི། ཅི་
ནས་ཀྱང་བདག་ཅག་གི་ཡོན་ཏན་ནི། འཇིག་རྟེན་ཀུན་ལ་གསལ་
བར་འགྱུར་བ་དང་། གཞན་ཡང་འདིའི་ཡོན་ཏན་གང་ཡིན་པ་་་་
ནི་སུས་ཀྱང་ཐོས་པར་མི་འགྱུར་བར་བྱའོ། །གསུམ་པ་སྐྱོན་ལ་འགྲན་
པ་ནི། བདག་གི་སྐྱོན་གང་ཡོད་པ་ཡང་གཞན་ལ་གསང་ནས་སྦ་
བར་བྱ་ཞིང་། འདིའི་སྐྱོན་རྣམས་གཞན་ལ་གསལ་བར་བསྒྲགས་
180



ནས་བདག་ནི་སྐྱེ་བོ་མང་པོས་མཆོད་པར་འགྱུར་ཞིང་འདི་ལ་དེ་ལྟ་
མིན་པ་དང༌། བདག་ནི་དེང་རྙེད་པ་ལེགས་པར་རྙེད་ཅིང་འདིས་མི་
རྙེད་པ་དང༌། བདག་ནི་ཀུན་གྱིས་བཀུར་བར་འགྱུར་ཞིང་འདི་ལ་
མིན་པ་དང་། འདི་ནི་ཉེར་འཚེས་མ་རུངས་པར་བྱས་པ་ལ་ཡུན་
རིང་དུ་བདག་ནི་དགའ་བས་བལྟ་ཞིང༌། འདི་ལ་འགྲོ་བ་ཀུན་གྱིས་
ཞེ་ཁྲེལ་ཏེ་བཞད་གད་དང་ཕན་ཚུན་སྨོད་པ་དག་ཏུ་བྱའོ། །གསུམ་པ་
ང་རྒྱལ་བསྒོམ་པ་ནི། ཉོན་མོངས་པའི་ཁོལ་པོ་འདི་ཡང་བདག་དང་
ནི་ལྷན་ཅིག་ཏུ་ནི་འགྲན་ཞེས་གྲགས་ན། ཀྱེ་མ་འདི་དང་བདག་
ཐོས་པ་དང་ཤེས་རབ་བམ། གཟུགས་དང༌། རིགས་རུས་དང་། ནོར་
གྱིས་མཉམ་མམ་ཅི་སྟེ་གང་གི་སྒོ་ནས་ཀྱང་མི་མཉམ་ཞེས་ང་རྒྱལ་་
བསྒོམ་པའོ། །གཞན་ཡང་དེ་ལྟར་ཀུན་ལ་གྲགས་པ་ཡི་བདག་གི་ཡོན་
ཏན་སྐྱེ་བོ་རྣམས་ཀྱིས་ཐོས་ནས་ནི་བ་སྤུ་ལྡང་བའི་དགའ་བ་སྐྱེ་བར་
འགྱུར་བའི་བདེ་སྐྱིད་ལ་ནི་ཡོངས་སུ་ལོངས་སྤྱོད་ན་ཁྱོད་ལ་དེ་མེད་དོ་
ཞེས་ཀྱང་ངོ། །ཅི་སྟེ་འདི་ལ་རྙེད་པ་ཕྲན་ཚེཌ་ཡོད་སྲིད་ཀྱང་། གལ་
ཏེ་ངའི་ལས་ཏེ་གཞན་དོན་བྱེད་ན་འདི་ལ་འཚོ་བ་ཙམ་བྱིན་ནས་ལྷག་
མ་རྣམས་བདག་གི་སྟོབས་ཀྱིས་དེ་བླང་བར་བྱ་ལ། འདི་ནི་བདེ་བ་ལས་
181



ཉམས་པར་བྱ་ཞིང་། བདག་གིས་ཁོ་གནོད་པ་དང་རྟག་ཏུ་སྦྱར་
བར་བྱའོ། །འདི་ནི་ཐུབ་པའི་དགོངས་པ་མཐར་ཐུག་པ་སྟེ། མདོ་
རྒྱན་ལས། གཞན་དང་བདག་ཏུ་མཉམ་པའི་སེམས་ཉིད་དམ། །
བདག་བས་གཞན་ཆེས་སྡུག་པ་རྙེད་ནས་ནི། ། དེ་ལྟར་བདག་བས་
གཞན་དོན་མཆོག་འདུ་ཤེས། །རང་གི་དོན་གང་གཞན་གྱི་དོན་གང་ །
ཡིན། ། ཇི་ལྟར་སྙིང་རྗེའི་བདག་ཉིད་གཞན་གྱི་དོན་གྱི་ཕྱིར། །
བདག་ལ་སྡུག་བསྔལ་མི་བཟད་གདུང་བ་རབ་བྱེད་པ། ། དེ་ལྟར་
འཇིག་རྟེན་གདུང་བའི་ལས་ཀྱིས་གཞན་དགྲ་ལའང་། །ཤིན་ཏུ་བརྩེ་
བ་མེད་པར་རབ་ཏུ་འཇུག་མ་ཡིན། །ཞེས་སོ། །དེ་ལྟར་ན་བྱམས་པ་
ནས་བརྒྱུད་པའི་སེམས་བསྐྱེད་ལ་བདག་གཞན་མཉམ་བརྗེའི་མན་
ངག་ཁྱད་པར་བ་མ་ཚང་ཟེར་བ་ནི་གཞུང་འདི་དང༌། འདི་འདྲ་བ་
མཐའ་ཡས་པ་ཞིག་ས་རྒྱན་སོགས་སུ་བཞུགས་པ་མ་མཐོང་བར་ཟད་
དོ༔ ཎའོ་ན་ཁོ་ལ་དེ་ཙམ་དུ་སྡོང་བ་ཅི་ཞེ་ན། འདི་ཡིས་ཚེ་རབས་
བརྒྱ་ཕྲག་ཐམས་ཅད་དུ་འཁོར་བར་འཁོར་ཚེ་བདག་ལ་གནོད་པ་བྱས་
པས་ཡིན་ནོ། ། རང་གཅེས་འཛིན་གྱིས་བསྡུས་པའི་ཡིད་ཁྱོད་ཀྱིས་
རང་དོན་འབའ་ཞིག་བྱེད་འདོད་པས། བསྐལ་པ་གྲངས་མེད་པ་
འདས་པར་གྱུར་ཀྱང་། དོན་མེད་པའི་ངལ་བ་ཆེན་པོ་དེ་ལྟ་བུས་
182



ཡིད་ཁྱོད་ཀྱིས་བདག་ལ་ཕན་རྒྱུ་ལྟ་ཞོག་གི་སྡུག་བསྔལ་འབའ་ཞིག་
བསྒྲུབས་སོ། ། ཞེས་སེམས་ལ་ལེ་ལན་བདས་པའོ། ། གཞན་གཅེས་
པར་བཟུང་བ་ལ་བསྐུལ་བ་ནི། གཞན་གཅེས་པར་བཟུང་ནས་དེ་
ལྟར་ངེས་པར་སེམས་ཅན་གཞན་དག་གི་དོན་ལ་རབ་ཏུ་འཇུག་པར་
གྱིས་དང་། ཐུབ་པའི་བཀའ་ནི་ནམ་ཡང་མི་བསླུ་བས་དེའི་ཡོན་
ཏན་གང་ཡིན་ཕྱིས་མངོན་སུམ་དུ་མཐོང་བར་འགྱུར་རོ། །གལ་ཏེ་
རང་གཅེས་འཛིན་ཁྱོད་ཀྱིས་ཆེས་སྔ་དུས་སུ་གཞན་ཕན་གྱི་ལས་འདི་
བྱས་པར་གྱུར་ན་ནི་ད་ཙམ་སངས་རྒྱས་ཏེ་དོན་གཉིས་ཕུན་སུམ་་
ཚོགས་པའི་བདེ་བ་བརྙེས་པ་མིན་པ་མི་བདེ་བའི་གནས་སྐབས་འདི་
འདྲར་འགྱུར་མི་སྲིད་དོ། །བདག་གཅེས་པར་བཟུང་བ་ལ་བསྐུལ་བ་
ནི༑ དེ་བས་ན་དཔེ་འདི་ལྟར་ཕ་མ་གཞན་དག་གི་ཁུ་བ་དང་ཁྲག་གི་
ཐིགས་པ་ལས་གྲུབ་པའི་ལུས་ལ་བདག་ཁྱོད་ཀྱིས་ངར་འཛིན་བྱས་པ་
ལྟར་དེ་བཞིན་དུ་སེམས་ཅན་གཞན་ལའང་ངར་འཛིན་པ་གོམས་པར་
གྱིས་ཤིག འདིར་བསྟན་ངར་འཛིན་ནི་རང་གཅེས་འཛིན་ཏེ་རྗེའི་
དགོངས་པའོ། །རང་གི་ལེགས་ཚོཌ་གཞན་ལ་སྦྱོར་བ་ནི། བདག་
གིས་སེམས་ཅན་གཞན་གྱི་རྟོག་ཆེན་པ་སྟེ་ཉེན་རྟོག་པར་བྱས་ནས་ནི་
བདག་གི་ལུས་ལ་ལེགས་པའི་ཡོན་ཏན་ཅི་དང་ཅི་སྣང་བ་དེ་དང་དེ་
183



ཉིད་བཙན་ཐབས་སུ་ཕྲོགས་པར་བྱས་ནས་ཁྱོད་ཀྱིས་གཞན་ལ་ཕན་
པར་སྤྱོད་ཅིག་ཅེས་རང་གིས་རང་ལ་གདམས་པའོ། ། དེ་ལྟས་ངེས་
པར་གཞན་དག་གིས་ཞེས་པ་མན་ཆད་ཀྱི་བདག་གཞན་ཞེས་པ་རྣམས་
རྣལ་མར་བཞེད་ཀྱང་སྔར་ལྟར་དོར་བྱ་དང་བསྟེན་བྱའི་ཁྱད་པར་མ་
ཕྱེད་ན་བཞག་དཀའ་བར་སྣང་ངོ༌། ། ཕྲག་དོག་གི་རྣམ་པ་ གཞན་་
བསྒོམ་པ་ནི། བདག་ནི་སྐྱིད་ཅིང་གཞན་ནི་མི་སྐྱིད་ལ། བདག་ནི་
མཐོ་ཞིང་གཞན་ནི་དམའ་བ་དང་། བདག་ནི་རང་ལ་ཕན་པའི་
ལས་བྱེད་ལ་གཞན་ནི་མིན་ནོ། །ཞེས་རང་གིས་རང་ལ་མི་བཟོད་པའི་
ཚུལ་གྱིས་ཕྲག་དོག་ཅིས་མི་བྱེད་དེ། བྱེད་རིགས་སོ། །དོན་ནི་སྔོན་
ཆད་གཞན་ལ་ཕྲག་དོག་འབའ་ཞིག་བྱེད་པའི་གཉེན་པོར་ད་ནི་རང་
གིས་རང་ལ་ཕྲག་དོག་བྱེད་པའོ། །སྔ་མའི་ཕྲག་དོག་དང་མི་ཟློས་པ་ནི་
འདུ་ཤེས་འཇོག་སྟངས་མི་འདྲ་བས་ཡིན་ནོ། ། བསམ་པས་བརྗེ་བ་
ཙམ་དུ་མ་ཟད། སྦྱོར་བས་ཀྱང་བདག་ནི་བདེ་བ་དང་དངོས་སུ་
བྲལ་བར་གྱིས་ཏེ་དེ་གཞན་ལ་སྦྱར་ཞིང༌། གཞན་གྱི་སྡུག་བསྔལ་
རྣམས་བདག་ལ་དངོས་སུ་སྦྱོར་བར་བྱོས། བདག་གི་བདེ་དགེ་་་
གཞན་ལ་བཏང་ཞིང་། གཞན་གྱི་སྡིག་སྡུག་བདག་གིས་ལེན་པའི་
དོན་ནོ། ། དམན་པའི་གནས་ལྷུར་ལེན་པ་ནི། རེས་འགའ་འདི་ནི་
184



ཉེས་པ་ཅི་བྱེད་ཅེས་བདག་གི་སྐྱོན་ལ་བརྟག་པར་གྱིས་ལ། གཞན་
གྱི་སྐྱོན་ལ་ཆེད་དུ་རྟོག་རྒྱུ་ལྟ་ཞོག་གཞན་གྱི་ཉེས་པ་བྱས་པ་སྟེས་ཀྱིས་
མཐོང་ན་ཡང་དེ་རང་གི་སྐྱོན་དུ་བསྒྱུར་བར་བྱོས་ལ། བདག་གིས་
ཉེས་པ་ཆུང་ངུ་ཞིག་བྱས་ཀྱང་དེ་མ་གསང་བར་སྐྱེ་བོ་མང་པོ་ལ་རབ་ཏུ་
ཤོགས་ཏེ་བདག་ཉེས་པ་ཅན་དུ་ཁས་ལོངས། གཞན་གྱི་གྲགས་པ་
ལྷག་པར་བརྗོད་པས་རང་གི་གྲགས་པ་ཟིལ་གྱིས་གནོན་ཏེ་མི་མངོན་
པར་གྱིས། བདག་ནི་བྲན་གྱི་ཐ་མ་ལྟར་ང་རྒྱལ་མེད་པར་གཞན་གྱི་
དོན་རྣམས་ཀུན་ལ་བཀོལ་བར་གྱིས། གཅེས་པར་བཟུང་བའི་་་་
བདག་འདི་ནི་སྐྱོན་ཅན་གྱི་རང་བཞིན་ཏེ་རང་བཞིན་ཡིན་པས་གློ་
བུར་བའི་ཡོན་ཏན་ཅུང་ཟད་ཡོད་ཀྱང་དེའི་ཆས་མི་བསྟོད་པར་འདི་
ཡི་ཡོན་ཏན་རྣམས་ཅི་ནས་ཀྱང་སྐྱེ་བོ་འགས་ཀྱང་མི་ཤེས་པ་དེ་ལྟར་
གྱིས་ཤིག ཅེས་པའོ། ། དོན་བསྡུས་ནས་གདམས་པ་ནི། མདོར་ན་
བདག་རང་གི་དོན་གྱི་ཕྱིར་སྔར་ཁྱོད་ཀྱིས་གཞན་ལ་གནོད་པ་བྱས་པ་
གང་ཡིན་པའི་གནོད་པ་དེ་རྣམས་སེམས་ཅན་གྱི་དོན་གྱི་ཕྱིར་བདག་
རང་ཉིད་ལ་ནི་འབབ་པར་གྱིས་ཤིག འོན་ཏེ་བདག་གཞན་བརྗེ་བ་
འདི་ནི་དཀའ་བའི་གནས་ཡིན་པས་གཉའ་གནོན་དྲག་པོ་འགྱུར་བའི་
ཚུལ་དུ་ཤེད་བསྐྱེད་པར་ནི་མི་བྱ་སྟེ། དཔེར་ན་བག་མ་གསར་པའི་ཚུལ་
185



བཞིན་དུ་རང་གཅེས་པར་འཛིན་པ་ལ་ངོ་ཚ་དང་དེའི་ཉེས་དམིགས་
ལ་འཇིགས་པ་དང་བཅས་དྲན་ཤེས་ཀྱིས་བསྡམས་ཏེ་གཞག་གོ །
བག་ཡངས་སྤྱོད་པ་ཚར་བཅད་པ་ནི། བསམ་པའི་སྒོ་ནས་གཞན་
དོན་དེ་བྱ་ལ། སྦྱོར་བས་དེ་ལྟར་གནས་པར་བྱ་ཞིང་། རང་དོན་
གྱི་བསམ་སྦྱོར་དེ་བཏང་ལ། གལ་ཏེ་དེ་ལྟར་གང་གདམས་པ་བཞིན་
དུ་ཁྱོད་ཀྱིས་མི་བྱ་བ་དེ་ལྟར་ན་བདག་གིས་འདི་ནི་དབང་དུ་བྱ་སྟེ།
གདམས་པ་དེ་ལས་འདས་ན་གཉེན་པོས་ཚར་གཅད་པར་བྱའོ། །འོ
ན་ཏེ་དེ་ལྟར་གདམས་ཀྱང་ནི་སེམས་ཁྱོད་ཀྱིས་དེ་ལྟར་མི་བྱེད་ན་ཁྱོད་
ལ་འདི་ཕྱིའི་ཉེས་པ་ཀུན་བསྟེན་པས་ཁྱོད་ཁོ་ན་ཉིད་ཚར་གཅད་པར་
བྱ་བར་ཟད་དོ། ། རང་དོན་འབའ་ཞིག་བྱ་བར་འགོག་པ་ནི། ཁྱོད་
ཀྱིས་ཁོ་བོ་ཕྱོགས་དུས་གར་ཡང་བརླག་པའི་སྔོན་གྱི་དུས་དེ་ནི་གཞན་
ཡིན་ཏེ་ཁྱོད་ཀྱི་རང་དོན་འབའ་ཞིག་བསྒྲུབ་པའི་ཉེས་པ་མ་མཐོང་
བའི་དུས་ཡིན་པས་སོ། །ད་ནི་ཁྱོད་ཀྱི་ཉེས་པ་གང་ཡིན་ངས་ཤེས་རབ་
ཀྱི་མིག་གིས་མཐོང་བས་ཁྱོད་ད་གང་དུ་འགྲོ་བར་བྱ་སྟེ། འགྲོ་ས་
མེད་པར་བྱས་ཟིན་ལ། ཕྱིན་ཆད་ཁྱོད་ཀྱི་ རང་དོན་འབའ་ཞིག་
སེམས་པའི་དྲེགས་པ་ཀུན་གཞོམ་པར་བྱའོ། ། དེ་བས་ན་ད་དུང་་་་
བདག་ཁྱོད་ལ་རང་གི་དོན་བྱ་བའི་སྐབས་ཡོད་སྙམ་དུ་སེམས་པ་དེ་
186



དོར་ཅིག གཞན་ལ་དངོས་སུ་བཏང་བ་ནི། བདག་གིས་གཞན་
ལ་ཁྱོད་བཙོངས་ཟིན་ཀྱིས་སྐྱོ་བར་མ་སེམས་པར་གཞན་དོན་གྱི་ཞོ་ཤ་
དུས་ལ་ཕུལ་ཅིག ཞོ་ཤ་ནི་དཔྱ་ཁྲལ་ལོ། ། གཞན་ལ་བཙོངས་པའི་
རྒྱུ་མཚན་གང་ཞེ་ན། གལ་ཏེ་འཛེམ་བག་མེད་པར་གྱུར་ནས་རང་
གཅེས་འཛིན་ཁྱོད་སེམས་ཅན་རྣམས་ལ་བྲན་དུ་མ་བྱིན་ན་ཁྱོད་ཀྱིས་
ལས་ངན་བསགས་ནས་ཁོ་བོ་དམྱལ་བ་ཡི་སྲུང་མ་རྣམས་ལ་བསད་
བྱར་སྦྱིན་དུ་ངེས་ཤིང༌། དེ་ལྟར་ཁྱོད་ཀྱིས་རེ་ལྟ་ཞིག་སྟེ་དེ་ཙམ་ཞིག་
ཁོ་བོ་དམྱལ་སྲུང་རྣམས་ལ་བྱིན་པས་ཡུན་རིང་པོར་སྡུག་ཏུ་འཇུག་
པར་གདོན་མི་ཟའོ། །དེའི་ཕྱིར་ད་ནི་དེ་ལྟ་བུའི་ཁོན་རྣམས་དྲན་པར་
བྱས་ཏེ་ཕྱིན་ཆད་ཁྱོད་ཀྱིས་རང་དོན་སེམས་པ་གང་ཡིན་པ་དེ་གཞོམ་
པར་བྱའོ། ། དོན་བསྡུས་ཏེ་གདམས་པ་ནི། དེ་སྟེ་བདག་ལ་་་་
གཞན་དགའ་བར་འདོད་ན་རང་ལ་བདག་གིས་དགའ་བར་མི་བྱ་
ཞིང་། དེ་སྟེ་བདག་ནི་སྡུག་བསྔལ་ལས་བསྲུང་བར་འདོད་ན་གཞན་
དག་རྟག་ཏུ་སྡུག་བསྔལ་ལས་བསྲུང་བར་བྱ་སྟེ། བདག་བས་གཞན་
གཅེས་པའི་ཕྱིར་རོ། ། དེ་སྟེ་ཞེས་པ་ནི་ཅི་སྟེ་ཞེས་པ་ལ་གོ་རྒྱུར་སྣང་
བས། ཡི་གེ་ནོར་བ་ཡིན་ནམ་བརྟག་གོ ། འགོག་རྐྱེན་སེལ་བོར་
གདམས་པ་ལ། ལུས་ལ་ཆགས་པ་འགོག་པ་ནི། ཇི་ལྟ་ཇི་ལྟར་ལུས་
187



འདི་ནི་གཅེས་པར་བཟུང་ནས་ཡོངས་སུ་སྐྱོང་བར་བྱེད་པར་གྱུར་པ་
དེ་ལྟ་དེ་ལྟར་ཤིན་ཏུ་ནི་བཀྲེས་སྐོམ་སོགས་ཕྲ་མོ་ཡང་བཟོད་མི་ནུས་
པའི་བཟེ་རེ་ཅན་གྱུར་པ་ཉིད་དུ་ལྷུང་ཞིང་གཞན་མ་ཟད་དེ་ལྟར་ལྟུང་
བ་དེ་ཡི་ཡང་འདོད་པ་གང་ཡིན་སའི་དཀྱིལ་འཁོར་འདེ་ཐམས་ཅད་
ཀྱིས་རྫོགས་པར་བྱེད་ནུས་པ་ཡོད་པ་མིན་ན་དེ་ཡི་འདོད་པ་སུས་
རྫོགས་པར་བྱེད་ནུས་ཏེ་མི་ནུས་སོ། ། གང་ཚོལ་བའི་ནུས་པ་མེད་
པར་འདོད་ཡོན་ལ་སྲེད་པ་ནི་ཤིན་ཏུ་ཉོན་མོངས་པ་དང་བསམ་པ་
དགེ་བ་ལས་ཉམས་པའང་སྐྱེ་བར་འགྱུར་རོ། ། ཆོག་ཤེས་པའི་ཕན་
ཡོན་ནི། སྐྱེས་བུ་གང་ཞིག་ལུས་ལོངས་སྤྱོད་ཀུན་ལ་ལྟོས་པ་མེད་
པར་འདོད་པ་ཆུང་ཞིང་ཆོག་ཤེས་པ་དེའི་ཕུན་སུམ་ཚོགས་པའི་འབྱོར་
པ་ནི་ཟད་མི་ཤེས་པའི་གཏེར་ལྟ་བུའོ། །དེ་བས་ན་ལུས་ཀྱི་བདེ་བ་ལ་
ཆགས་པའི་འདོད་པ་ནི་གཉེན་པོས་མ་བཀག་ན་གོང་དུ་འཕེལ་བའི་
ཕྱིར། དེ་ལ་གཅེས་འཛིན་གྱི་སྐབས་དབྱེ་བར་མི་བྱ་སྟེ། འཁོར་
བར་འཆིང་བྱེད་ཀྱི་གཙོ་བོ་ཡིན་པས་སོ། ། མཁས་པ་གང་ཞིག་ཡིད་
དུ་འོང་བའི་ཡུལ་མི་འཛིན་པ་གང་ཡིན་པ་དེ་ནི་དངོས་པོ་བཟང་པོ་
ཡིན་པས་ཡོ་བྱད་བསྙུངས་པ་ལ་བརྟེན་པར་བྱའོ། ། མདོར་ན་ལུས་
188



འདི་ནི་ཐ་མར་ཞིག་ནས་ཐལ་བའི་མཐར་གཏུགས་ཤིང་བར་དུ་ཡང་
རང་སྟོབས་ཀྱིས་མི་གཡོ་བ་སྟེ་གཡོ་མི་ནུས་པས་གཞན་སེམས་ཀྱིས་
བསྐྱོད་པར་བྱ་བ་རོ་དང་འདྲ་བ་དང་ངོ་བོ་མི་གཙང་བའི་གཟུགས་
ཕུང་འདི་ནི་འཇིགས་རུང་མི་བཟད་པ་ཡིན་པས། འདི་ལ་ཅིའི་ཕྱིར་
བདག་ཏུ་འཛིན་ད་ནི་གསོན་ནམ་ཡང་ན་ཤི་ཡང་བླའི་བདག་ལ་ཤ་
རུས་ཀྱི་འཁྲུལ་འཁོར་འདིས་ཅི་ཞིག་བྱ། སེམས་མེད་བོང་བ་སོགས་
དང་ལུས་འདི་ལ་ཁྱད་པར་ཅི་ཡོད་ན་སྟེ་ཅི་ཡང་མེད་པས། ཀྱི་ཧུད་
ལུས་ལ་བདག་ཏུ་རློམ་པའི་ང་རྒྱལ་ཅིའི་ཕྱིར་སེལ་བར་མི་བྱེད། མི་
གཙང་ལུས་ཀྱི་ཁ་ཏ་བྱས་པ་ཡིས་དོན་མེད་པའི་སྡུག་བསྔལ་གྱི་རྒྱུ་མང་
པོ་ཉེ་བར་བསགས་ནས་འདིར་ཕན་གནོད་བྱེད་པ་ལ་རྗེས་སུ་ཆགས་
པ་དང་། ཁོང་ཁྲོ་བ་སོགས་ཉེས་པ་དུ་མའི་འབྱུང་ཁུངས་ཤིང་སྡོང་
རུལ་བ་དང་མཚུངས་པའི་ལུས་འདི་ལ་ཆཌ་པས་ཅི་ཞིག་བྱ། བདག་
གིས་འབད་པ་ཆེན་པོས་འདི་ལྟར་བསྐྱངས་པའམ་བྱ་རྒོད་སོགས་་་་་
ཀྱིས་ཟོས་ཀྱང་རུང་སྟེ་ལུས་རང་གི་ངོས་ནས་སྔ་མ་ལ་ཆགས་པ་མེད་
ཅིང་ཕྱི་མ་ལ་ཞེ་སྡང་ཡོད་པ་མིན་ན། ཁྱོད་ཀྱིས་ཅི་སྟེ་དེ་ལ་བདག་ཏུ་
ཞེན་ནས་དེར་ ཕན་གནོད་བྱེད་པ་ལ་ཆགས་པ་དང་སྡང་བར་བྱེད།
ལུས་གང་ཞིག་སྨོད་པས་ཁྲོ་བ་དང་ལུས་གང་ཞིག་བསྟོད་པས་མགུ་
189



བར་འགྱུར་བ་ནི་གལ་ཏེ་ལུས་དེ་ཉིད་ཀྱིས་ཤེས་པ་མེད་ཅིང་། ཁྲོ་
ཆགས་མེད་ན་བདག་གིས་ལུས་གང་གི་དོན་དུ་བསྟོད་སྨད་སོགས་བླང་
དོར་གྱིས་ངལ་བ་བྱས་ཏེ་དོན་མེད་དོ། ། གལ་ཏེ་ལུས་ཀྱིས་དེ་ལྟར་
ཤེས་པ་མེད་ཀྱང་གང་ཞིག་ལུས་འདི་འདོད་པར་གྱུར་པའི་སྲིད་པ་
ཅན་དེ་དང་བདག་བཤེས་པ་ཡིན་པས། དེའི་དོན་དུ་ལུས་འདི་ལ་
དགའ་བ་ཡིན་ཞེ་ན། འོ་ན་ཁྱེད་རང་གི་ལུས་ལ་ཁྱེད་རང་གི་སྲེད་
པས་ཇི་ལྟར་འདོད་པ་བཞིན་དུ་འགྲོ་བ་ཐམས་ཅད་ཀྱང་རང་རང་གི་
ལུས་འདོད་པས་དེ་ལའང་བདག་ཀོ་ཅིས་མི་དགའ་སྟེ་དགར་རིགས་སོ།
ལུས་ལ་ཆགས་མི་རིགས་པ་དེ་བས་ན་བདག་གིས་ཆགས་པ་མེད་པར་
འགྲོ་བ་ཡོངས་ལ་ཕན་པའི་ཕྱིར་དུ་ལུས་འདི་དེ་དག་གི་བྲན་གཡོག་ཏུ་
བཏང་བར་བྱའོ། ། འོན་ཏེ་དལ་འབྱོར་གྱི་ལུས་ལས་ཆོས་འགྲུབ་པ་
དེས་ན་འདི་ལ་ཉེས་པ་མང་བ་དེ་ལྟར་ཡང་། འཇིག་རྟེན་པའི་ལས་
ཀྱི་སྤྱད་བྱ་ཤིང་རྟ་ལ་སོགས་པ་བཞིན་དུ་གཞན་དོན་བསྒྲུབ་པའི་རྟེན་
ཙམ་དུ་བཟུང་བར་བྱའོ། ། ཕྱི་ནས་བག་ཡོད་པར་བྱོས་ཤིག་ཅེས་
གདམས་པ་ནི། རྒྱུ་མཚན་དེ་བས་ན་ཐོག་མེད་ནས་ད་བར་སེམས་
གཡེང་བ་སོགས་ཀྱི་བྱིས་པའི་སྤྱོད་པ་ལ་ཞུགས་པས་དེ་ཙམ་གྱིས་ཆོག་
ཤེས་པ་བྱས་ནས། ད་ནི་བདག་གིས་བླང་དོར་ལ་མཁས་པའི་སངས་
190



རྒྱས་སོགས་ཀྱི་རྗེས་སུ་བསྙེགས་ཏེ་དགེ་བའི་ཆོས་རྣམས་ལ་བག་ཡོད་
པའི་གཏམ་ནི་དྲན་པར་བྱས་ནས་གཉིད་དང་རྨུགས་པ་སོགས་བསམ་
གཏན་གྱི་སྒྲིབ་པ་ལྔ་བཟློག་པར་བྱའོ། ། ཇི་ལྟར་ན་རྒྱལ་སྲས་ཐུགས་
རྗེ་ཆེན་པོ་རྣམས་ཀྱི་མཛད་པ་རྣམ་ཐར་ལྟར་མི་རིགས་པའི་བྱ་བའི་
གཉེན་པོར་རིགས་པའི་བསྲན་ནི་གཟུག་པར་བྱ་སྟེ། དེ་ཡང་ཉིན་
མཚན་ཕྱིད་པར་ཏེ་འདའ་བར་མ་འབད་ན། བདག་གིས་སྡུག་་
བསྔལ་ནམ་མཐར་ཕྱིན་ཏེ་ཕྱིན་པའི་དུས་མེད་དོ། ། དེ་བས་ན་ཉོན་
མོངས་པ་དང་ཤེས་བྱའི་སྒྲིབ་པ་མ་ལུས་པ་བསལ་བའི་ཕྱིར་དུ་ལོག་
པའི་ལམ་ལས་རང་སེམས་བླན་ཏེ་ཡང་དག་པ་དགེ་བའི་མིགས་པ་ལ་
དུས་ལན་རེ་ཙམ་མ་ཡིན་པར་རྟག་པར་ཡང་བདག་གིས་མཉམ་པར་
གཞག་པར་བྱའོ། ། འདི་ནས་ཇི་སྐད་གདམས་པ་དེ་བཞིན་དུ། །
འགལ་རྐྱེན་ཕྱི་ནང་གཡེང་བ་ཀུན་སྤངས་ཏེ། ། ཡང་དག་དོན་ལ་རྩེ་
གཅིག་འཇོག་པ་ཡི། །ཚད་ལྡན་ཞི་གནས་མྱུར་དུ་འགྲུབ་པར་
ཤོག ། དེ་ལྟར་ན་བསམ་གཏན་གྱི་ལེའུ་བརྒྱད་པ་མདོ་ཙམ་བཤད་
ཟིན་ཏོ། །
ལྔ་པ་ཤེས་རབ་ཀྱི་ཕར་ཕྱིན་ཇི་ལྟར་ཉམས་སུ་ལེན་ཚུལ་ལ་་་
གསུམ། ཤེས་རབ་བསྐྱེད་ དགོས་ པའི་རྒྱུ་མཚན། དེ་ཇི་ལྟར་་་་
191



བསྐྱེད་པའི་ཚུལ། ཤེས་རབ་ཀྱི་འཇུག་ཡུལ་གཏན་ལ་དབབ་པའོ།
དང་པོ་ནི། སྔར་ཇི་སྐད་བཤད་པའི་ཐབས་ཀྱི་ཡན་ལག་འདི་དག་
ཐམས་ཅད་ནི་ཐུབ་པས་བདག་མེད་རྟོགས་པའི་ཤེས་རབ་ཀྱི་དོན་དུ་
གསུངས་ལ། ། དེའི་ཕྱིར་ན་འཁོར་བའི་སྡུག་བསྔལ་དག་ཉེ་བར་ཞི་
བར་འདོད་པས་ཤེས་རབ་དེ་ཉིད་བསྐྱེད་དགོས་ཏེ། དེ་མེད་ན་སྡུག་
བསྔལ་གྱི་རྩ་བ་བདག་འཛིན་མི་ལྡོག་པའི་ཕྱིར་རོ། །གཉིས་པ་ལ་ཤེས་
རབ་ཀྱི་གཞི་བསྟན་པ་དང་། ཇི་ལྟར་བསྐྱེད་ཚུལ་དངོས་བཤད་པའོ།
དང་པོ་ནི། འོན་ཏེ་ཤེས་རབ་རྐྱང་པས་འཁོར་བ་ལས་མི་གྲོལ་བས།
ཐབས་དང་འབྲེལ་བར་བྱ་དགོས་ལ། ལམ་ཐབས་ཤེས་བསྟེན་པ་ལ་
གཞི་ བདེན་ གཉིས་ ཤེས་ དགོས་ པས། དེ་ བཤད་ པ་ ལ་ བཞི།
བདེན་པ་སོ་སོའི་ངོ་བོ། དེར་བརྟེན་པའི་གང་ཟག་གི་རྣམ་གྲངས།
གོང་མས་འོག་མར་གནོད་ཚུལ། དེ་ལ་མི་འཐད་པའི་རྩོད་པ་སྤོང་
བའོ། ། དང་པོ་ནི། འོ་ན་བདེན་གཉིས་གང་ཞེ་ན། ཀུན་རྫོབ་
བདེན་པ་དང་ནི་དོན་དམ་པའི་བདེན་པ་སྟེ། དེ་གཉིས་ལ་ནི་ཤེས་
པར་བྱ་བའི་གཞི་བདེན་པ་གཉིས་སུ་འདོད་དོ། ། སོ་སོའི་ངོ་བོ་ཇི་ལྟ་
བུ་ཞེ་ན། དེ་ལ་དོན་དམ་པའི་བདེན་པ་ནི། མ་བརྟག་པར་འཇུག་
པ་འཇིག་རྟེན་པའི་བློ་ཡི་སྤྱོད་ཡུལ་མིན་གྱི། བརྟག་ཅིང་དཔྱད་པ་
192



འཕགས་པའི་ཡེ་ཤེས་ཀྱི་རྙེད་དོན་ཡིན་ནོ། ། འཇིག་རྟེན་པའི་བློ་
ཡུལ་དང་ བཅས་ པ་ནི་ཀུན་རྫོབ་ཀྱི་བདེན་ པ་ ཡིན་པར་བརྗོད་དེ།
ཡབ་སྲས་མཇལ་བའི་མདོ་ལས། དེ་ལ་ཀུན་རྫོབ་ནི་འཇིག་རྟེན་གྱི་
སྤྱོད་པར་དེ་བཞིན་གཤེགས་པས་གཟིགས་སོ། །དོན་དམ་པ་ནི་ཤེས་
པར་བྱ་བ་མ་ཡིན་པ། རྣམ་པར་ཤེས་པར་བྱ་བ་མ་ཡིན་པ་ཞེས་
སོགས་རྒྱ་ཆེར་གསུངས་པ་ལྟར་རོ། ། དེས་ན་རྐང་པ་སྔ་མས་ནི་མདོ་
ཕྱི་མའི་དོན་དང༌། རྐང་པ་ཕྱི་མས་ནི་མདོ་སྔ་མའི་དོན་བསྡུས་ཏེ་
བཀོད་པ་ཡིན་པས། དོན་དམ་བློའི་ཡུལ་མིན་ཏེ། བློ་ནི་ཀུན་རྫོབ་
ཡིན་པའི་ཕྱིར་ཞེས་བཀྲལ་བ་ནི་དོན་མ་གོ་བའི་རྣམ་འགྱུར་རོ། །
གཞན་ཡང་རང་བཞིན་མེད་པ་བློའི་ཡུལ་ཡིན་ནམ་མིན། ཡིན་ན་
དོན་དམ་བློའི་ཡུལ་མིན་པ་ཉམས་ཏེ། ཅིའི་ཕྱིར་ན་སྐབས་འདིར་
དོན་དམ་བདེན་པ་ནི་རང་བཞིན་སྟོང་པ་ལ་བྱ་དགོས་པའི་གནད་
ཀྱིས་སོ། ། བློའི་ཡུལ་མིན་ན་ཆོས་རྣམས་རང་བཞིན་གྱིས་གྲུབ་པར་
ཐལ་ཏེ། རྩོད་ཟློག་ལས། རང་བཞིན་མེད་པ་ཉིད་ལོག་ན། །
རང་བཞིན་ཉིད་དུ་རབ་གྲུབ་འགྱུར། །ཞེས་གང་རང་བཞིན་མེད་པ་
བློས་ཁེགས་ན་དེ་རང་བཞིན་ཡོད་པ་བློས་ཤུགས་ཀྱིས་གྲུབ་པར་་་་་
གསུངས་པའི་ཕྱིར་རོ། ། བདེན་གཉིས་ཀྱི་མཚན་ཉིད་བསྟན་པ་ལ་
སྦྱར་ན། ཐ་སྙད་བློའི་སྤྱོད་ཡུལ་མིན་ཞེས་པས་ཤུགས་ཀྱིས་ན་རིགས་
193



ཤེས་ཚད་མའི་ཡུལ་ཡིན་པར་བསྟན་ལ། དེ་ནི་དོན་དམ་བདེན་པའི་
མཚན་ཉིད་དེ། དབུ་མ་འཇུག་པ་ལས། ཡང་དག་མཐོང་ཡུལ་
གང་དེ་དེ་ཉིད་དེ། ། ཞེས་སོ། ། ཐ་སྙད་བློའི་ཡུལ་ནི་ཀུན་རྫོབ་
བདེན་ པར་ བརྗོད། ཅེས་ པས་ དེའི་ མཚན་ ཉིད་ བསྟན་ པ་ སྟེ།
འཇུག་པར། མཐོང་བ་བརྫུན་པ་ཀུན་རྫོབ་བདེན་པར་གསུངས།
ཞེས་འབྱུང་བ་དང་མཐུན་ནོ། །འདི་དག་གི་མཐའ་གཅོད་རྒྱས་པར་
ནི་འཇུག་པའི་རྣམ་བཤད་ཆེན་མོ་ལས་ཤེས་པར་བྱའོ། ། གཉིས་པ་
ནི༈ བདེན་གཉིས་དེར་འཇུག་པའི་གང་ཟག་ཏུ་ཡོད་ཅེ་ན། དེ་ལ་
གང་ཟག་གམ་འཇིག་རྟེན་པ་རྣམ་པ་གཉིས་སུ་མཐོང་སྟེ། འདི་ལྟར་
དོན་དམ་ལ་འཇུག་པའི་རྣལ་འབྱོར་པ་དང་། ཅིག་ཤོས་ལ་འཇུག་
པའི་འཇིག་རྟེན་ཕལ་པའོ། ། སྐབས་འདིའི་འཇིག་རྟེན་ནི་གང་ཟག་
ལ་གོ་རྒྱུ་ཡིན་ཏེ། འཇིག་པ་ཕུང་པོ་དང་། བརྟེན་པ་དེར་བཏགས་
པ་ལ་གོ་དགོས་པས་སོ། ། གསུམ་པ་ནི། གཉིས་པོ་དེ་ལ་འཇིག་
རྟེན་ཕལ་པའི་བློ་ལ་ནི་རྣལ་འབྱོར་འཇིག་རྟེན་གྱིས་གནོད་ཅིང་།
གནོད་ཚུལ་ནི། སྔ་མས་ཕུང་པོ་བདེ་བར་བཟུང་ལ་ཕྱི་མས་ལྡོག་སྟེ་
གཟིགས་པས་ཡིན་ནོ། ། རྣལ་འབྱོར་པ་ལའང་བློའི་ཁྱད་པར་གྱིས་
འོག་མ་འོག་མ་ལ་གོང་མ་གོང་མ་རྣམས་ཀྱིས་གནོད་དེ། དཔེར་ན་
»
194



སེམས་ཙམ་པས་ཕུང་པོ་བདེན་གྲུབ་ ཏུ་དམ་འཆའ་བ་ལ་དབུ་མའི་
ལུང་རིགས་ཀྱིས་གནོད་པ་ལྟ་བུའོ། ། དེ་ལྟར་ན་རྣལ་འབྱོར་པ་དང་
འཇིག་རྟེན་ཕལ་པ་ནི། དེ་ཁོ་ན་ཉིད་ཀྱི་དོན་ལ་བློ་ཁ་ཕྱོགས་མ་
ཕྱོགས་ལ་བྱའོ། ། བཞི་པ་དེར་མི་འཐད་པའི་རྩོད་པ་སྤོང་བ་ལ་
གཉིས། ཀུན་རྫོབ་ལ་བརྟེན་པའི་རྩོད་སྤང་དང༌། དོན་དམ་ལ་
བརྟེན་པའི་རྩོད་སྤོང་ངོ༌། ། དང་པོ་ལ་རྣམ་པ་ལྔ་སྟེ། དང་པོར་
གོང་མས་འོག་མ་དྲང་དུ་མེད་པར་ཐལ་བ་ནི། གང་ཟག་དེ་གཉིས་
ཆོས་བདེན་པར་ཡོད་མེད་ཀྱི་ལྟ་བ་མི་མཐུན་པའི་ཕྱིར་སྔ་མས་ཕྱི་མ་
དྲང་དུ་མེད་པར་འགྱུར་རོ་ཞེ་ན། སྐྱོན་མེད་དེ་གཉིས་ཀ་ཡང་ནི་
ཐུན་མོང་དུ་བརྫུན་པར་འདོད་པའི་དཔེས་ཁད་ཀྱིས་བདེན་མེད་ལ་
སྦྱོར་དུ་རུང་ལ། ཇི་ལྟར་ན་ཀུན་རྫོབ་པའི་སྣང་ཞེན་བཟློག་ནས་འབྲས་
བུའི་དོན་དུ་རེ་ཞིག་དེ་ཁོ་ན་ཉིད་ལ་མོ་དཔྱད་པའི་ཚུལ་གྱིས་བཀྲི་
དགོས་པར་གསུངས་པའི་ཕྱིར་རོ། ། འབྲས་བུའི་དོན་དུ་ཞེས་པ་ནི་
བསྒྲུབ་བྱའི་འབྲས་བུ་སྟོང་ཉིད་ལ་སྦྱར་བའི་དོན་དུ་ཞེས་པའོ། །
གཉིས་པ་བརྩད་པའི་རྒྱུ་མེད་པར་ཐལ་བ་སྤང་བ་ནི། ཕྱོགས་སྔ་
ཕྱིར་མཐུན་སྣང་དུ་གྲུབ་པའི་དཔེ་ཡོད་ན། འོ་ན་ཅིའི་ཕྱིར་རྩོད་ཅེ་
ན༑ འཇིག་རྟེན་པ་ཡིས་ཕྱི་ནང་གི་དངོས་པོ་སྣ་ཚོགས་པ་འདི་་་
195



རྣམས་དངོས་སུ་མཐོང་ཞིང་མཐོང་བ་ཙམ་དུ་མ་ཟད་ཡང་དག་ཉིད་
དུའང་རྟོག་པར་བྱེད་ཀྱི་རང་བཞིན་མེད་པ་སྒྱུ་མ་ལྟ་བུར་ཤེས་པ་མིན་
ལ༈ རྣལ་འབྱོར་པས་ནི་ཚུལ་དེ་ལས་བཟློག་པས་ན་སྐབས་འདིར་
རྣལ་འབྱོར་པ་དང་འཇིག་རྟེན་ཕལ་པ་རྩོད་དེ་དཔེར་ན་སྒྱུ་མའི་་་
སྔགས་རྫས་ཀྱིས་མིག་བསླད་པ་དང་མ་བསླད་པ་གཉིས་པོ་ཡུལ་ལ་
མཐོང་ཚུལ་མི་གཅིག་པའི་དབང་གིས་རྩོད་པ་འབྱུང་བ་བཞིན་ནོ། །
འོ་ན་རྣལ་འབྱོར་པའི་གཙོ་བོ་སངས་རྒྱས་ལ་གཟུགས་སོགས་ཀུན་རྫོབ་
པའི་ཆོས་རྣམས་སྣང་ངམ་མི་སྣང་སྣང་ན་ཀུན་རྫོབ་ གང་ཡིན་རབ་
རིབ་ ཅན་ལ་སྣང་བའི་སྐྲ་ཤད་དང་མཚུངས་པར་འཁྲུལ་རྒྱུ་མ་རིག་
པའི་རབ་རིབ་ལས་བྱུང་བར་གསུངས་པ་དང་འགལ་ཞིང་མི་སྣང་ན་
གཏན་མེད་དུ་ཐལ་བར་འགྱུར་རོ་ཞེ་ན། འདི་ཤིན་ཏུ་དཀའ་བའི་
གནས་ཡིན་མོད་ཀྱང༌། ཕལ་མོ་ཆེར་དོགས་པ་ཙམ་ཡང་མ་ཞུགས་
པར་སྣང་བ་ལ། མཚོན་ཙམ་ཞིག་ལྟ་མགུར་གྱི་འགྲེལ་པར་བྲིས་ཟིན་
ཏོ ༈ གསུམ་ པ་ མངོན་ སུམ་ དང༌ འགལ་ བའི་ རྩོད་ སྤོང་ ནི།
གཟུགས་སོགས་མངོན་སུམ་གྱིས་དམིགས་པའི་ཕྱིར་བདེན་སྙམ་ན།
དམིགས་བྱའི་གཟུགས་སོགས་མ་ཟད། དམིགས་བྱེད་མངོན་སུམ་
ཉིད་ཀྱང་ནི་འཇིག་རྟེན་གྱི་གྲགས་པས་གྲུབ་པའི་ཡུལ་ཡིན་གྱི། དོན་
196



དམ་དཔྱོད་བྱེད་ཀྱི་ཚད་མས་གྲུབ་པའི་དོན་མིན་ལ། གྲགས་པ་དེ་
ནི་མི་གཙང་ལ་སོགས་ལ་གཙང་སོགས་སུ་གྲགས་པ་བཞིན་དུ་བརྫུན་
པས་ན་དེས་གྲུབ་ཀྱང་བདེན་པར་གྲུབ་པ་མིན་ནོ། ། འདིའི་གྲགས་
པ་ནི་ཐ་སྙད་པའི་ཚད་མ་ལ་བྱ་དགོས་པས། མི་གཙང་བ་ལ་གཙང་
བར་གྲགས་པའི་དཔེར་ལེན་པ་ནི་འཁྲུལ་པའི་དཔེར་ལེན་པ་ཙམ་ཡིན་
གྱི་ཚད་མ་མིན་པའི་དཔེར་ལེན་པ་མིན་ནོ། ། དེ་ལྟར་ན་མཁས་
དབང་སྟག་ཚང་པ་སོགས་ཀྱིས། གྲགས་པ་ཡིན་གྱི་ཚད་མས་མིན།
ཞེས་པ་འདི་ལ་ཁུངས་བཅོལ་ནས་གཟུགས་སོགས་ཀུན་རྫོབ་པའི་ཆོས་
རྣམས་ཚད་མས་མ་གྲུབ་སྟེ། འཇིག་རྟེན་གྱི་གྲགས་པས་གྲུབ་པའི་
ཕྱིར་དང་གྲགས་པ་དེ་ནི་མི་གཙང་བ་ལ་གཙང་བར་གྲགས་པ་བཞིན་
དུ་ལོག་ཤེས་ཡིན་པའི་ཕྱིར་ཞེས་གསུངས་པ་ནི་གཏན་ནས་མི་འཐད་
དེ དེ་ལྟར་ན་ཚེ་སྔ་ཕྱི་དང་དཀར་ནག་གི་ལས་འབྲས་སོགས་ཀྱང་
ཚད་མས་མ་གྲུབ་དགོས་པས་གཏན་མེད་དུ་འགྱུར་རོ། ། བཞི་པ་
ལུང་དང་འགལ་བའི་རྩོད་སྤོང་ལ། དངོས་དང་། དོགས་གཅོད་
གཉིས་ཀྱི་དང་པོ་ནི། འདུས་བྱས་བདེན་པར་མེད་ན་དེ་མི་རྟག་
པར་གསུངས་ པའི་ལུང་དང་ཇི་ལྟར་མི་འགལ་ཞེ་ན་མི་འགལ་ཏེ།
འཇིག་རྟེན་ཕལ་པ་རྣམས་དེ་ཁོ་ན་ཉིད་ལ་གཞུག་པའི་དོན་དུ་ནི་
197



འཇིག་རྟེན་གྱི་མགོན་པོས་དངོས་པོ་མི་རྟག་པར་བསྟན་གྱི་དེ་ཉིད་དུ་
དེ་དག་སྐད་ཅིག་མ་ཉིད་མིན་ཏེ་དེར་མ་གྲུབ་པའི་ཕྱིར། གཉིས་པ་
ནི༔ དངོས་ པོ་ སྐད་ ཅིག་མར་འཇིག་ རྟེན་ ཕལ་ པ་ ལ་ མ་གྲུབ་ན།
དོན་དམ་དུ་ལྟ་ཞོག་འཇིག་རྟེན་ཀུན་རྫོབ་ཏུའང་སྐད་ཅིག་མར་འགལ་
ཞེ་ན། ཕལ་པའི་ཀུན་རྫོབ་ཏུ་མ་གྲུབ་ཀྱང་རྣལ་འབྱོར་པའི་ཀུན་
རྫོབ་ཏུ་གྲུབ་པས་སྔར་བཀོད་པའི་ཉེས་པ་མེད་དེ། ཀུན་རྫོབ་གཉིས་
ལས་ཕྱི་མ་ཉིད་གཙོ་བའི་ཕྱིར། གལ་ཏེ་མི་རྟག་པ་བརྫུན་པ་ཡིན་
པར་མི་འཐད་དེ། ཕུང་པོ་མི་རྟག་པ་དང་མི་གཙང་བ་སོགས་སུ་
མཐོང་བ་བདེན་པ་མཐོང་བར་གསུངས་པས་སོ། ། ཞེ་ན། དེ་ནི་
ཕུང་པོ་རྟག་པར་མཐོང་བའི་འཇིག་རྟེན་ལ་ལྟོས་ཏེ་བདེན་པའམ་དེ་
ཉིད་དུ་མཐོང་བར་བཞག་གི་སྤྱིར་མ་ཡིན་ཏེ་གཞན་དུ་ན་འཇིག་རྟེན་
གྱིས་མཐོང་ཚད་དེ་ཉིད་དུ་མཐོང་བར་ཁས་ལེན་དགོས་ཤིང་། དེ་
ལེན་ན་བུད་མེད་གཙང་བར་མཐོང་བའང་དེར་ཁས་ལེན་དགོས་པས་
བུད་མེད་མི་གཙང་བར་ངེས་པར་རྟོག་པའི་རྣལ་འབྱོར་གྱི་བློ་ལ་་་
འཇིག་རྟེན་གྱིས་གནོད་པར་ཁས་ལེན་དགོས་པར་འགྱུར་རོ། །ལྔ་པ་
ཧ་ཅང་ཐལ་བའི་རྩོད་སྤོང་ལ་བཞི་སྟེ། དང་པོར་བསོད་ནམས་མ་
ཐོབ་པར་ཐལ་བ་སྤང་བ་ནི། དངོས་མེད་སྒྱུ་མ་འདྲ་བའི་རྒྱལ་བ་
198



མཆོད་པ་ལས་བསོད་ནམས་ནི་ཇི་ལྟར་འཐོབ་སྟེ་མི་འཐད་པར་ཐལ།
རང་བཞིན་མེད་པ་ལ་རྒྱུ་འབྲས་མི་འཐད་པའི་ཕྱིར་ཅེ་ན། ཁོ་བོའི་
ལུགས་ཀྱིས་དངོས་མེད་ཀྱི་རྒྱལ་བ་མཆོད་པ་ལས་དངོས་མེད་ཀྱི་འབྲས་
བུ་འབྱུང་བ་མི་འགལ་ཏེ། དཔེར་ན་ཁྱོད་ཀྱི་ལུགས་ཀྱིས་དངོས་ཡོད་
ཀྱི་རྒྱལ་བ་མཆོད་པ་ལ་དངོས་ཡོད་ཀྱི་འབྲས་བུ་འབྱུང་བ་མི་འགལ་བ་
ཇི་བཞིན་ནོ། ། དངོས་པོ་ཡོད་མེད་ནི་བདེན་པར་ཡོད་མེད་དོ། །
གཉིས་པ་ཉིང་མཚམས་མི་སྦྱོར་བའི་ ཐལ་བ་སྤང་བ་ནི། གལ་ཏེ་
སེམས་ཅན་བདེན་སྟོང་སྒྱུ་མ་དང་འདྲ་ན། དེ་ཤི་ནས་ཇི་ལྟར་སྐྱེ་སྟེ་
མི་སྐྱེ་བར་ཐལ་ལོ་ཞེ་ན། བདེན་པར་མེད་ཀྱང་མ་རིག་པ་སོགས་
སྐྱེད་བྱེད་ཀྱི་རྐྱེན་ཚོགས་ན་སྐྱེ་བར་འགྱུར་བ་སྟེ། དཔེར་ན་ཇི་སྲིད་
སྔགས་རྫས་སོགས་ཀྱི་རྐྱེན་རྣམས་ཚོགས་པར་གྱུར་པ་དེ་སྲིད་དུ་སྒྱུ་
མའང་འབྱུང་བར་འགྱུར་བ་དེ་བཞིན་ནོ། །གལ་ཏེ་སེམས་ཅན་རྒྱུན་
རིང་ལ་སྒྱུ་མ་གློ་བུར་བ་ཡིན་པས་མི་མཚུངས་ཤེ་ན། རྒྱུན་རིང་བ་
ཙམ་གྱིས་ཇི་ལྟར་ན་སེམས་ཅན་བདེན་པར་ཡོད་པ་ཡིན་ཏེ་མི་འཐད་
པར་ཐལ། དེ་འདྲ་ནི་སྒྱུ་མ་སོགས་ལའང་ཡོད་པའི་ཕྱིར་རོ། །
གསུམ་པ་དགེ་སྡིག་མེད་པར་ཐལ་བ་སྤང་བ་ནི། གལ་ཏེ་སེམས་
ཅན་བདེན་སྟོང་སྒྱུ་མ་དང་མཚུངས་ན། སེམས་ཅན་གྱིས་སེམས་
199



ཅན་བསད་པ་དང༌། སྒྱུ་མས་སྒྱུ་མ་བསད་པ་ལ་སྡིག་འབྱུང་མི་
འབྱུང་ཡང་མཚུངས་པར་ཐལ་ལོ་ཞེ་ན། མ་ཡིན་ཏེ། འདི་ལྟར་སྒྱུ་
མའི་སྐྱེས་བུ་བསད་པ་སོགས་ལ་བསད་བྱར་སེམས་མེད་པའི་ཕྱིར་ན་
སྡིག་མེད་ལ། དེ་ནི་ཚིག་ཕྲད་དོ། ། སྒྱུ་མ་ལྟ་བུའི་སེམས་དང་ལྡན་པ་
ལ་ཕན་གནོད་བྱས་ན་བསོད་ནམས་དང་ནི་སྡིག་པ་འབྱུང་བས་མི་
མཚུངས་སོ། ། འོ་ན་སྒྱུ་མ་མཁན་གྱིས་སྒྱུ་མའི་སྐྱེས་བུ་སྤྲུལ་ནུས་ལ་
དེའི་ སེམས་སྤྲུལ་མི་ནུས་པ་ཅི་ཞེ་ན། སྤྲུལ་བྱེད་ཀྱི་སྡུག ས་རྫས་་་་
སོགས་རྒྱུ་རྐྱེན་རྣམས་ལ་སེམས་སྤྲུལ་པའི་ནུས་པ་མེད་པའི་ཕྱིར་ན་སྒྱུ་
མའི་སེམས་ནི་འབྱུང་བ་མེད་ལ། གཞན་ནི་ཅི་ཡང་འབྱུང་བ་སྲིད་
དོ༔ ༈ གལ་ཏེ་སེམས་ཅན་བདེན་པར་མེད་ན་སྣ་ཚོགས་སུ་འབྱུང་བ་
དང་འགལ་ལོ་ཞེ་ན། མི་འགལ་ཏེ་སྣ་ཚོགས་པའི་རྐྱེན་ལས་བྱུང་
བའི་སེམས་ཅན་སྣ་ཚོགས་པར་མ་ཟད། སྒྱུ་མ་དེ་ཡང་སྣ་ཚོགས་པ་
ཉིད་ཡིན་པར་མཐོང་ལ། དེའི་ཕྱིར་སྒྲུབ་བྱེད་ཀྱི་རྒྱུ་རྐྱེན་ཡང་སྣ་
ཚོགས་པ་ཉིད་དེ། ཅིའི་ཕྱིར་ན་སྐྱེད་བྱེད་རྐྱེན་གཅིག་གིས་ནི་འབྲས་
བུ་ཀུན་བསྐྲུན་ནུས་པ་གང་ན་ཡང་ནི་ཡོད་པ་མ་ཡིན་པའི་ཕྱིར། འདི་
ནི་སེམས་ཅན་སྣ་ཚོགས་པས་བདེན་སྙམ་པ་ཟློག་བྱེད་དོ། ། བཞི་པ་
200 ་



བྱང་ཆུབ་སྤྱོད་པ་དོན་མེད་པའི་ཐལ་བ་སྤང་བ་ནི། གལ་ཏེ་ངོ་བོ་ཉིད་
མེད་པར་སྨྲ་བ་དག་ན་རེ། དོན་དམ་གྱི་དབང་དུ་བྱས་ན་ཉོན་
མོངས་གཞི་མ་གྲུབ་པས་སེམས་ཅན་ཐམས་ཅད་གདོད་མ་ནས་མྱ་ངན་
ལས་འདས་ཟིན་ལ། དེའི་ཕྱིར་འཁོར་བ་ནི་ཀུན་རྫོབ་ཙམ་མོ་ཞེས་
སྨྲ་བ་མི་འཐད་དེ། དེ་ལྟ་ན་དོན་དམ་དུ་སངས་རྒྱས་ནས་ཀྱང་ནི་
འཁོར་བར་འགྱུར་བས་བྱ ང་ཆུབ་ཀྱི་སྤྱོད་པས་ཅི་ཞིག་བྱ་ཞེས་དངོས་
སྨྲ་བ་དག་གིས་རྩོད་དོ། ། དེ་ཡང་དངོས་སྨྲ་བའི་ལུགས་ཀྱིས་མྱང
འདས་དངོས་ཡིན་མིན་ནི་རྟོག་པས་བཏགས་ཙམ་མིན་པར་དོན་དམ་
པའམ་རང་བཞིན་གྱིས་མྱང་འདས་ཡིན་མིན་གྱི་སྟེང་ནས་འཇོག་ལ།
འོན་ཏེ་དེ་དང་དབུ་མའི་ལུགས་ཀྱི་རང་བཞིན་མྱང་འདས་གཉིས་མིང་
འདྲ་ཡང་དོན་མི་གཅིག་མོད། ཕྱོགས་སྔ་མས་དེ་གཉིས་མི་ཕྱེད་ནས་
སྔར་ལྟར་རྩོད་པ་ཡིན་ཏེ། འགྲེལ་མཛད་ཕལ་མོ་ཆེར་གཏོལ་མ་བྱུང་
བ་འདྲའོ། །ལན་ནི་འཁོར་བ་ཀུན་རྫོབ་སྟེ་བརྫུན་པ་སྒྱུ་མ་ལྟ་བུ་ཡིན་
པ་བདེན་མོད་ཀྱང་། འོན་ཏེ་རྐྱེན་ལ་ལྟོས་པ་མི་འགལ་བས་རྐྱེན་
རྣམས་རྒྱུན་ནི་མ་ཆད་ན་འཁོར་བ་མ་ཟད་སྒྱུ་མའང་ལྡོག་པར་མི་་
འགྱུར་གྱི་རྐྱེན་རྣམས་རྒྱུན་ནི་ཆད་པ་ན་གཉིས་ཀ་དོན་དམ་མ་ཟད་་་་
201



ཀུ ན་རྫོབ་ཏུའང་འབྱུང་བར་མི་འགྱུར་བས། བྱང་ཆུབ་སྤྱོད་པ་
དོན་མེད་པར་མི་འགྱུར་རོ། ། གཉིས་པ་དོན་དམ་ལ་བརྟེན་པའི་
རྩོད་སྤོང་ལ་གཉིས། འཁྲུལ་པ་རང་བཞིན་མེད་ན་དམིགས་བྱེད་
མེད་པར་ཐལ་བ་སྤང་བ་དང༌། འཁྲུལ་གཞི་རང་བཞིན་མེད་ན་
འཁོར་བ་མེད་པར་ཐལ་བ་སྤང་བའོ། །དང་པོ་ལ་གཉིས། རྩོད་པ་
དང༌། ལན་ནོ། །དང་པོ་ནི་སེམས་ཙམ་པ་ན་རེ། གང་གི་ཚེ་འཁྲུལ་
པའི་ཤེས་པའང་རང་བཞིན་གྱིས་ཡོད་པ་མིན་ན། དེའི་ཚེ་འཁྲུལ་ཆ་
སྒྱུ་མ་ལྟ་བུའི་གཞན་དབང་གང་གིས་དམིགས་པར་འགྱུར། ཞེས་ཏེ།
དམིགས་བྱེད་རང་བཞིན་མེད་ན་དམིགས་བྱ་མི་འཐད། ཅེས་པའོ།
གཉིས་པ་དེའི་ལན་དགག་པ་ལ་གསུམ་སྟེ། མཚུངས་པར་བསྒྲེ་བ།
ལན་དགག་པ། སྐབས་དང་སྦྱར་བའོ། །དང་པོ་ནི་གང་ཚེ་སེམས་
ཙམ་པ་ཁྱོད་ལ་དམིགས་བྱ་སྒྱུ་མ་ལྟ་བུ་ཉིད་བདེན་པར་མེད་ནའང་དེ་
ཚེ་ཡུལ་ཅི་ཞིག་དམིགས། ཞེས་ཏེ། ཤེས་པ་བདེན་མེད་མི་རུང་ན་
ཤེས་བྱ་ལའང་མཚུངས་ཞེས་པའོ། ། གཉིས་པ་ལན་དགག་པ་ལ་
གཉིས་ལས། དང་པོ་ཤེས་བྱ་ཤེས་པར་འདོད་པ་དགག་པ་ནི། གལ་ཏེ་
ཡུལ་གཟུགས་སྒྲ་སོགས་སྣང་ཚུལ་དེ་ཉིད་དུ་སྣང་ཡང་གནས་ཚུལ་
གཞན་དུ་ཡོད་པ་སྟེ། ཇི་ལྟར་ཞེ་ན། ཕྱི་རོལ་གྱི་ཡུལ་གྱི་རྣམ་པ་དེ་
202



ནི་ངོ་བོ་ནང་གི་སེམས་ཉིད་ཡིན་པས་དམིགས་སུ་མི་རུང་བའི་སྐྱོན་
མེད་ཅེ་ན། གང་ཚེ་མཐོང་བ་པོའི་ནང་གི་སེམས་ཉིད་མཐོང་བར་
བྱ་བའི་སྒྱུ་མ་ཡུལ་གྱི་ངོ་བོ་ཉིད་ཡིན་ན། དེའི་ཚེ་ཡུལ་གང་ཞིག་ཡུལ་
ཅན་གང་གིས་མཐོང་སྟེ། མཐོང་བྱ་མཐོང་བྱེད་གཉིས་མེད་པའི་
ཕྱིར། མ་ཁྱབ་ན་སེམས་ཀྱིས་སེམས་མཐོང་དགོས་པ་ལ་འཇིག་རྟེན་
གྱི་ནི་མགོན་པོས་ ཀྱང་ ལང་ ཀར་ གཤེགས་ པའི་ མདོ་ སོགས་ ལས།
སེམས་ཀྱིས་སེམས་མི་མཐོང་ཞེས་གསུངས་ཤིང་། གཙུག་ན་རིན་པོ་
ཆེའི་མདོ་ལས་ཀྱང་རལ་གྲིའི་སོ་ནི་རང་ལ་རང་གིས་ཇི་ལྟར་མི་གཅོད་
པ་དེ་བཞིན་དུ་ཡིད་ཀྱིས་ཀྱང་རང་གིས་རང་མི་མཐོང་བར་གསུངས་
པས་སོ། །གལ་ཏེ་སེམས་ཀྱིས་སེམས་མི་མཐོང་བ་མིན་ཏེ། ཇི་ལྟར་
མར་མེ་གཅིག་ཉིད་ཀྱིས་རང་གི་དངོས་པོ་དང་གཞན་གྱི་དངོས་པོ་
གཉིས་ཀ་ཡང་དག་པ་གསལ་བར་བྱེད་པ་བཞིན་ནོ། །ཞེ་ན། མར་
མེ་རང་ཉིད་རང་གི་གསལ་བར་བྱ་བ་མིན་ཏེ། གང་གི་ཕྱིར་ན་མུན་
གྱིས་བསྒྲིབས་པའི་སྐབས་མེད་པས། གསལ་བར་བྱེད་མི་དགོས་
པའི་ཕྱིར། གལ་ཏེ་སེམས་ལ་རང་རིག་དང་ གཞན་རིག་གཉིས་་
གནས་པ་དཔེ་གཞན་གྱིས་གྲུབ་པ་སྟེ། འདི་ལྟར་ཤེལ་དཀར་པོ་ཇི་
བཞིན་དང་པོ་ནས་སྔོན་པོ་མིན་པ་གཞིའི་དབང་གིས་དེར་འགྱུར་བ་
203



རྐྱེན་གཞན་ལ་ལྟོས་པ་དང་། – བཻཌཱུརྱ་ལྟ་བུ་དང་པོ་ནས་སྔོ་ཉིད་ཀྱི་ངོ་
བོ་ལ་གྲུབ་པ་ནི་རྐྱེན་གཞན་ལ་ལྟོས་པ་ཡོད་པ་མ་ཡིན་པ་དེ་བཞིན་དུ་
བློའི་ཆ་འགའ་ཞིག་ནི་ཡུལ་རིག་པ་གཞན་ལ་ནི་ལྟོས་པ་དང་། འགའ་
ཞིག་ནི་ལྟོས་པ་མེད་པར་ཡང་མཐོང་སྟེ། སྔ་མ་ནི་གཞན་རིག་དང་
ཕྱི་མ་ནི་རང་རིག་གོ ། ཞེ་ན། མི་འཐད་དེ། བཻཌཱུརྱ་ལྟ་བུ་ཡང་
རང་མ་གྲུབ་པའི་སྔ་རོལ་ཏུ་སྔོ་ཉིད་མིན་པ་ལ་ཕྱིས་སྔོན་པོར་འགྱུར་བ་
དེ་བདག་གིས་བདག་ཉིད་བྱས་པ་མེད་དེ། རྐྱེན་གཞན་གྱིས་བྱས་
པའི་ཕྱིར། རང་རིག་ལ་སྒྲུབ་བྱེད་མེད་དོ་ཞེས་བསྟན་པ་ནི་མར་
མེས་གསལ་བར་བྱེད་དོ་ཞེས་ཤེས་པས་ཤེས་ཏེ་རྗོད་པར་བྱེད་ན་་་
རིགས་ལ། བློ་ནི་གསལ་བ་ཉིད་ཡིན་ཞེས་གང་གིས་ཤེས་ནས་དེ་
སྐད་བརྗོད་དེ། ཤེས་བྱ་ཤེས་བྱེད་གཉིས་མེད་པས་སོ། ། གང་ཚེ་
རང་གཞན་འགས་ཀྱང་མཐོང་བ་ཡོད་པ་མིན་ན་མེད་པར་འགྱུར་བས་
བློ་ནི་གསལ་བའམ་ནི་ཡང་ན་མི་གསལ་བ་ཡིན་ཞེས་དཔྱོད་པ་ནི་ཁྱད་
གཞི་མེད་པའི་ཁྱད་ཆོས་ལ་དཔྱད་པར་ སོང་བས་མོ་གཤམ་བུ་མོའི་
འགྱིང་བག་སྟེ། མཛེས་མི་མཛེས་དཔྱོད་པ་བཞིན་ནོ། ། དེའི་ཕྱིར་
དེ་ནི་བརྗོད་ཀྱང་དོན་མེད་པ་ཉིད་དོ། ། གཉིས་པ་རང་རིག་བཀག་
པ་མི་འཐད་པའི་རྩོད་པ་སྤོང་བ་ལ་གཉིས། རྩོད་པ་དང་། ལན་
204



ནོ། །གལ་ཏེ་སྔར་གྱི་ཤེས་པ་ལ་རང་རིག་ཡོད་པ་མིན་ན། ཕྱིས་རྣམ་
ཤེས་དྲན་པར་ཇི་ལྟར་འགྱུར་ཞེ་ན། ཞེས་པའོ། ། གཉིས་པ་ནི།
ཡུལ་ཅན་རང་གིས་རང་མ་མྱོང་ཡང་གཞན་ཡུལ་མྱོང་བ་དང་འབྲེལ་
བ་ལས་དྲན་པར་འགྱུར་ཏེ། དཔེར་ན་སྔར་བྱི་བའི་དུག་བྱུག་པ་མ་
མྱོང་ཡང་གཞན་རྨུགས་པ་མྱོང་བ་དང་འབྲེལ་བ་ལས་རྨུགས་པ་དེའི་
ཚེ་དུག་ཞུགས་འདུག་སྙམ་དུ་ཕྱིས་དྲན་པ་བཞིན་ནོ། གལ་ཏེ་དྲན་
པའི་རྟགས་ཀྱིས་རང་རིག་མ་གྲུབ་ཏུ་ཆུག་ཀྱང་། ཉེ་བའི་རྟགས་ཀྱིས་
བསྒྲུབ་ནུས་པ་སྟེ། དཔེར་ན་ཏིང་འཛིན་སོགས་ཀྱི་རྐྱེན་གཞན་དག་
དང་ལྡན་པ་ནི་རིང་ན་གནས་པའང་གསལ་བར་མཐོང་བའི་ཕྱིར་ཤེས་
པ་རང་ཉིད་རང་དང་ཉེ་བ་དེ་བས་ཀྱང་ཆེས་གསལ་བར་མཐོང་་་་
རིགས་སོ། །ཞེ་ན། མ་ངེས་ཏེ། དཔེར་ན་གྲུབ་པའི་མིག་སྨན་གྱི་
སྦྱོར་བ་ལས་རིང་བའི་ས་འོག་གི་བུམ་པ་སོགས་མཐོང་ཡང་ཉེ་བའི་
མིག་སྨན་ཉིད་མཐོང་བར་འགྱུར་བ་མིན་པ་བཞིན་ནོ། ། དེ་ལྟར་
བཀག་པ་ལ་ཁོ་ན་རེ། རང་རིག་མེད་ན་གཞན་རིག་ཀྱང་མེད་པས་
དེའི་ཚེ་མཐོང་ཐོས་ཀྱི་ཤེས་པ་རྣམས་ཀྱང་མེད་པར་འགྱུར་རོ། ། ཞེ་
ན༔ ཇི་ལྟར་གཟུགས་མཐོང་བ་དང་སྒྲ་ཐོས་པ་སོགས་ཀྱི་ཤེས་པ་ཉི་
ཚེ་བ་དག་སྐབས་འདིར་ནི་དགག་པར་བྱ་བ་མིན་ཏེ་ཚད་མ་ཡིན་པས་
205



དགག་ཏུ་མི་རུང་བའི་ཕྱིར། དེས་ན་འདིར་ནི་སྡུག་བསྔལ་གྱི་རྒྱུར་
གྱུར་པའི་གཟུགས་སོགས་བདེན་པར་རྟོག་པ་རྣམས་ཁོ་ན་བཟློག་པར་
བྱ་བ་ཡིན་ནོ། ། འདི་ལྟ་ན་གཟུགས་སུ་བདེན་པར་རྟོག་པ་དགག་
རིགས་པ་དང་། གཟུགས་སུ་རྟོག་པ་ཙམ་དགག་མི་རིགས་པའི་དབྱེ་
བ་ཁས་ལེན་དགོས་པས། རྟོག་པ་དང་འཛིན་པ་ལ་བདེན་རྟོག་དང་
བདེན་འཛིན་གྱིས་ཁྱབ་པར་སྨྲ་བ་རྣམས་ནི་གཞུང་འདི་དང་རྒྱབ་
བསྣོལ་ལོ། ། གལ་ཏེ་སེམས་ཙམ་ན་རེ། ཁོ་བོ་ཅག་ལྟར་ན་འཛིན་
པ་སེམས་ལས་གཟུང་བ་སྒྱུ་མ་གཞན་མིན་ཞིང་། གཞན་མིན་གཅིག་
པར་ཡང་མི་བརྟགས་ན། ཕྱོགས་དེ་གཉིས་ལ་བརྗོད་པའི་སྐྱོན་གང་
ཡང་མི་འཇུག་གོ་ཞེ་ན། འོ་ན་སེམས་ཀྱི་གཟུང་བྱ་དེ་དངོས་པོ་ཡིན་
ནམ་མིན་གྲང༌། མིན་ན་སེམས་ལས་གཞན་མིན་པ་ཉམས། དངོས་པོ་
ཡིན་ན་ཇི་ལྟར་ན་དེ་སེམས་དང་དེ་ཉིད་གཞན་ཉིད་གང་རུང་མིན་ཏེ་
ཡིན་དགོས་ལ། ཅི་སྟེ་ད་དུང་དེ་ཉིད་གཞན་ཉིད་གང་ཡང་མིན་ཞེ་
ན༑ འོ་ན་དངོས་པོར་མེད་པར་ཐལ། ཡོད་ན་ཚུལ་དེ་གཉིས་གང་
རུང་དུ་ཡོད་དགོས་པ་ལ་མེད་པའི་ཕྱིར་རྟགས་ཁས་ཞེས་པའོ། །
གལ་ཏེ་འཛིན་པ་བདེན་པར་མེད་ན་ལྟ་བྱེད་དུ་མི་རུང་ངོ་སྙམ་ན།
ཇི་ལྟར་གཟུང་བ་སྒྱུ་མ་བདེན་པ་མིན་ཡང་བལྟ་བྱར་རུང་བ་དེ་བཞིན་
206



ལྟ་བྱེད་ཡིད་ཀྱང་དེར་མི་རུང་བ་མེད་དོ། ། གཉིས་པ་འཁྲུལ་གཞི་
མེད་ན་འཁྲུལ་སྣང་འཁོར་བ་མེད་པར་ཐལ་བ་སྤང་བ་ནི། གལ་ཏེ་
གཉིས་སྣང་འཁོར་བ་དེ་ནི་གཉིས་སྟོང་བདེན་དངོས་ཀྱི་རྟེན་ཅན་ཡིན་
ལ༔ དེ་ནི་གཞན་དུ་ན་གཞི་མེད་རྩ་བྲལ་ནམ་མཁའ་དང་འདྲ་བར་
འགྱུར་ན་ག་ལ་འཐད་ཅེས་སེམས་ཙམ་པས་རྩོད་དོ། ། ལན་ནི་ཁྱོད་
ལྟར་ན་ཡུལ་འཁོར་བ་བདེན་དངོས་སུ་མེད་པ་རྣམས་ཡུལ་ཅན་བདེན་
དངོས་ལ་བརྟེན་པས་ན་དེ་ལ་འཆིང་གྲོལ་གྱི་བྱ་བྱེད་དང་ལྡན་པར་ཇི་
ལྟར་འགྱུར་ཏེ། རྩ་ཤེས་ལས། གང་ལ་སྟོང་ཉིད་མི་རུང་བ། །དེ་
ལ་ཐམས་ཅད་མི་རུང་འགྱུར། ། ཞེས་གསུངས་པས་སོ། ། མདོར་
ན་འཁོར་བ་གཞི་མེད་དུ་སྤང་མི་ནུས་པར་ཐལ་ལོ་ཞེས་པའོ། ། དེར་
མ་ཟད་ཁྱོད་ཀྱི་ལུགས་ལྟར་ན་འཛིན་པ་སེམས་ནི་གཟུང་བའི་གྲོགས་
མེད་པར་གཅིག་པུ་ཉིད་དུ་འགྱུར་བ་ཡིན་ཏེ། གཟུང་འཛིན་གཉིས་
ལས་ཕྱི་མ་ཉག་གཅིག་བདེན་པའི་ཕྱིར། དེ་ལ་སྐྱོན་ཅི་ཡོད་སྙམ་ན།
གང་ཚེ་སེམས་ནི་ཉག་གཅིག་གཟུང་བའི་ཤུན་པ་དང་བྲེལ་བ་དེ་ཚེ་
འཚང་རྒྱ་བ་ཡིན་པས། ཁྱོད་ཀྱི་ལྟར་ན་འགྲོ་བ་ཐམས་ཅད་གདོད་
མ་ནས་དེ་བཞིན་གཤེགས་སུ་འགྱུར་ལ། དེ་ལྟ་ན་ཡང་སེམས་ཙམ་
དུ་བརྟགས་པ་ལ་ཡོན་ཏན་ཅི་ཞིག་ཡོད་དེ་འཁོར་བ་མ་གྲུབ་པའི་ཕྱིར།
207



སེམས་ཙམ་པའི་འདོད་པ་རགས་རིམ་ཙམ་བཀག་ཟིན་ཏོ། ། གཉིས་
པ་ཤེས་རབ་ཇི་ལྟར་བསྐྱེད་ཚུལ་དངོས་བཤད་པ་ལ། བསྟན་བཤད་
གཉིས་ཀྱི་དང་པོར་སྟོང་ཉིད་ཤེས་པ་དགོས་མེད་དུ་སྨྲ་བ་དགག་པ་ནི།
བདེན་སྟོང་སྒྱུ་མ་ལྟ་བུར་ཤེས་ན་ཡང་། ཇི་ལྟར་ན་ཉོན་མོངས་ལྡོག་
པར་འགྱུར་ཏེ་མི་འགྱུར་བར་ཐལ། གང་ཚེ་སྒྱུ་མའི་བུད་མེད་ལ་དེ་
བྱེད་པ་པོ་སྒྱུ་མཁན་ཉིད་ཀྱང་ཆགས་པ་སྐྱེ་བར་འགྱུར་བའི་ཕྱིར་ཞེ་ན།
སྒྱུ་མའི་བུད་མེད་དེ་བྱེད་པ་པོ་ནི་ཤེས་བྱ་བུད་མེད་ལ་དམིགས་པའི་་་་
ཉོན་མོངས་པའི་བག་ཆགས་རགས་པ་ཙམ་ཡང་མ་སྤངས་པ་ཡིན་ལ་
རྒྱུ་དེས་ན་བུད་མེད་དེ་མཐོང་བ་ན་སྒྱུ་མ་མཁན་དེ་སྟོང་ཉིད་ཀྱི་བག་
ཆགས་ཉམ་ཆུང་བ་ཉིད་ཀྱིས་ཉོན་མོངས་པས་གནོན་ལ། སྟོང་ཉིད་
ཀྱི་བག་ཆགས་ཡུན་བསྲིངས་ཏེ་གོམས་པས་ནི་དངོས་པོའི་བག་ཆགས་
སྤོང་བར་འགྱུར་ཞིང་། སྟོང་གཞི་དང་སྟོང་པ་སོགས་ཅི་ཡང་རང་
བཞིན་མེད་ཅེས་གོམས་པས་ནི་སྟོང་པ་རང་བཞིན་ཡོད་པར་འཛིན་པ་
དེ་ཡང་ཕྱི་ནས་སྤོང་བར་འགྱུར་རོ། ། གཉིས་པ་ཤེས་རབ་ཇི་ལྟར་
བསྐྱེད་ཚུལ་རྒྱས་པར་བཤད་པ་ལ་གསུམ། སྟོང་པ་ཉིད་སྒོམ་ཚུལ།
སྒོམ་པའི་འབྲས་བུ་ངོས་བཟུང་བ། དེ་དག་ལ་བརྟེན་པའི་དོགས་
སྤོང་ངོ༌། ། དང་པོ་ནི། གང་གི་ཚེ་ཆོས་གང་ཞིག་ངོ་བོ་ཉིད་ཀྱིས་
208



མེད་དོ་ཞེས་བརྟག་བྱའི་དངོས་པོ་བརྟགས་ནས་མི་དམིགས་པ་དེའི་ཚེ་
གནས་ལུགས་སྟོང་པ་ཉིད་དངོས་སུ་རྙེད་པ་ཡིན་ཏེ། སྡུད་པ་ལས།
གང་ཚེ་འདུས་བྱས་འདུས་མ་བྱས་དང་དཀར་ནག་ཆོས། །ཤེས་རབ་
རྣམ་པར་བཤིག་ནས་རྡུལ་ཙམ་མི་དམིགས་ཚེ། །འཇིག་རྟེན་དག་ན་
ཤེས་རབ་ཕ་རོལ་ཕྱིན་གྲངས་འགྲོ། ། ནམ་མཁའ་གང་ལའང་ཅུང་
ཟད་མི་གནས་དེ་དང་འདྲ། ། ཞེས་སོ། ། གང་གི་ཚེ་སྟོང་གཞིའི་
དངོས་པོ་བདེན་པར་མི་དམིགས་པ་དེའི་ཚེ་སྟོང་པ་དངོས་མེད་བདེན་
གྲུབ་རྟེན་དང་བྲལ་བ་བློའི་མདུན་ན་ཇི་ལྟར་གནས་ཏེ། རྩ་ཤེས་
ལས། འདུས་བྱས་རབ་ཏུ་མ་གྲུབ་ན། ། འདུས་མ་བྱས་ནི་ཇི་ལྟར་
འགྲུབ། ། ཅེས་ཁྱད་གཞི་བདེན་པར་མེད་པའི་ཁྱད་ཆོས་བདེན་གྲུབ་
མི་སྲིད་པར་གསུངས་པའི་ཕྱིར་རོ། །གཉིས་པ་ནི། གང་ཚེ་བདེན་
ཡོད་ཀྱི་དངོས་པོ་དང་བདེན་སྟོང་གི་དངོས་མེད་དག་རང་ངོས་ནས་
བློ་ཡི་མདུན་ན་མི་གནས་པ་དེའི་ཚེ་དམིགས་བྱའི་རྣམ་པ་གཞན་མེད་
པས་དམིགས་པ་མེད་པར་སྟོང་དབྱིངས་སུ་ཐིམ་པའི་ཚུལ་གྱིས་བློ་རབ་
ཏུ་ཞིའོ། ། དོན་འདི་ནི་རིགས་པ་དྲུག་ཅུ་པ་ལས། མ་རིག་རྐྱེན་
ལས་བྱུང་བ་ལ། ། ཡང་དག་ཡེ་ཤེས་ཀྱིས་གཟིགས་ན། ། སྐྱེ་བ་དང༌
ནི་འགགས་པའང་རུང་། ། འགའ་ཡང་དམིགས་པར་མི་འགྱུར་རོ།
209



འདི་ནི་མཐོང་ཆོས་མྱ་ངན་འདས། ། འདས་ཤིང་བྱ་བ་བྱས་པའང་
ཡིན། ། ཞེས་གསུངས་པ་དང་མཐུན་པར་ཐལ་འགྱུར་བའི་ལུགས་
ཀྱིས་ཐུན་མོང་མིན་པའི་མྱང་འདས་མངོན་དུ་བྱ་ཚུལ་ལ་སྦྱར་དགོས་
ཤིང་དཔྱིས་ཕྱིན་པར་བཤད་དུ་ཡོད་མོད་ཀྱང་རྟོན་པ་བཞི་གོ་ལྡོག་
པའི་དུས་འདིར་བཤད་ཀྱང་ཕན་མི་ཐོགས་པས་བཏང་སྙོམས་སུ་་་
བཞག་གོ །གསུམ་པ་ལ། སྟོང་ཉིད་མངོན་དུ་བྱས་པ་མི་འཐད་པ་
དང༌། སྟོང་ཉིད་རྟོགས་པ་དགོས་ནུས་མེད་པར་ཐལ་བའོ། །དང་
པོ་ནི། བློ་ཆོས་དབྱིངས་སུ་ཐིམ་པའི་ཚུལ་གྱིས་མྱ་ངན་ལས་འདས་
པར་མི་འཐད་དེ། གཞན་དུ་ན་འཁོར་བ་ཇི་སྲིད་བར་གཞན་དོན་
མཛད་པར་གསུངས་པ་དང་འགལ་བའི་ཕྱིར། ཞེ་ན། མི་འགལ་
ཏེ་དཔེར་ན་ཡིད་བཞིན་གྱི་ནོར་བུ་དང༌། དཔག་བསམ་གྱི་ཤིང་ལ་
སོགས་པར་སེམས་མེད་ཀྱང་། ཇི་ལྟར་འགྲོ་བའི་རེ་བ་ཡོངས་སུ་
སྐོང་བ་དེ་བཞིན་དུ་གདུལ་བྱའི་བསོད་ནམས་དང་སེམས་དཔའི་སྨོན་
ལམ་གྱི་དབང་གིས་སེམས་མེད་དུ་མྱ་ངན་ལས་འདས་ཟིན་ཀྱང་རྒྱལ་
བའི་སྐུ་དང་ཆོས་སྟོན་པ་སྣང་ངོ༌། ཞེས་ཏེ། སེམས་མེད་པ་ནི་རྣམ་
རྟོག་མེད་པ་ལ་བྱའོ། ། སྨོན་ལམ་འདེབས་པ་པོ་འགགས་ཟིན་ཀྱང་
དེའི་འབྲས་བུ་ལ་སྤྱོད་པ་མི་འགལ་བ་ནི། དཔེར་ན་ལ་ལས་ནམ་
210



མཁའ་ལྡིང་གི་ནི་མཆོད་སྡོང་བསྒྲུབས་ནས་སྒྲུབ་པ་པོ་འདས་པར་གྱུར་
པ་མ་ཟད་དེ་འདས་ནས་ཡུན་རིང་པོར་ལོན་ཡང་ད་དུང་མཆོད་སྡོང་
དེས་དུག་ལ་སོགས་པ་ཞི་བར་བྱེད་པ་དེ་བཞིན་དུ་བྱང་ཆུབ་སྤྱོད་པའི་
བསོད་ནམས་དང་རྗེས་སུ་མཐུན་པར་རྒྱལ་བའི་མཆོད་སྡོང་བསྒྲུབས་
པ་ཡང་སྒྲུབ་པ་པོའི་བྱང་ཆུབ་སེམས་དཔའ་སྔར་ལྟར་མྱ་ངན་ལས་་་་་
འདས་སུ་ཟིན་ཀྱང་། མཛད་པ་བཅུ་གཉིས་ལ་སོགས་པའི་སྒོ་ནས་་
སེམས་ཅན་གྱི་དོན་རྣམས་ཐམས་ཅད་མཛད་པ་ལ་འགལ་བ་མེད་དོ།
འོ་ན་དེ་ལྟར་མཛད་པར་སྣང་བའི་སྤྲུལ་སྐུ་སེམས་མེད་པ་དེ་ལ་མཆོད་
པ་བྱས་པས་ཇི་ལྟར་ན་འབྲས་བུ་དང་ལྡན་པར་འགྱུར་ཞེ་ན། སྐྱོན་
མེད་དེ་གང་ཕྱིར་བཞུགས་པའམ་མྱ་ངན་ལས་འདས་པ་ལ་མཆོད་པ་
བྱས་པའི་འབྲས་བུ་མཚུངས་པ་ཉིད་དུ་བཤད་པའི་ཕྱིར་རོ། ། དེ་
སྐད་དུ་ཡང་མདོ་ལས། གང་ཞིག་བཞུགས་ལ་མཆོད་པ་དང༌། །མྱ་
ངན་འདས་པའི་སྐུ་གདུང་ལ། ། སེམས་ནི་མཉམ་པར་དང་བ་ཡིས།
བསོད་ནམས་ལ་ནི་ཁྱད་པར་མེད། ཅེས་སོ། དེ་བས་ན། ཀུན་
རྫོབ་བམ་ནི་དེ་ཉིད་དུའང་རུང་སྟེ། སེམས་མེད་དེར་མཆོད་པ་ལ་
འབྲས་བུ་འབྱུང་བར་ལུང་ལས་གྲུབ་པ་ཡིན་ནོ། ། འདིའི་དཔེ་གང་
211



ཞེ་ན་ཁྱོད་བདེན་པའི་སངས་རྒྱས་མཆོད་པ་ལ་ཇི་ལྟར་འབྲས་བུ་་་
བཅས་པ་དེ་བཞིན་ནོ། ། གཉིས་པ་སྟོང་ཉིད་དགོས་ནུས་མེད་པའི་
རྩོད་པ་སྤོང་བ་ལ་གཉིས། དངོས་དང༌། ཐེག་ཆེན་བཀར་བསྒྲུབ་
པའོ། ། དང་པོ་ནི། ཉན་ཐོས་སྡེ་པ་དག་ན་རེ། འཕགས་པའི་
བདེན་པ་བཞི་མཐོང་བས་གྲོལ་བར་འགྱུར་གྱི། སྤྲོས་བྲལ་སྟོང་ཉིད་
མཐོང་བས་ཅི་ཞིག་བྱ་ཞེ་ན། རྒྱུ་མཚན་གང་གི་ཕྱིར་ཐེག་ཆེན་གྱི་
ལུང་ལས། རང་བཞིན་སྟོང་པར་རྟོགས་པའི་ལམ་འདི་ནི་མེད་པར་
བྱང་ཆུབ་གསུམ་གང་ཡང་མེད་པར་གསུངས་པ་དེའི་ཕྱིར་འཁོར་བ་
ལས་གྲོལ་བ་ལ་སྟོང་ཉིད་རྟོགས་དགོས་སོ། །གཉིས་པ་ནི། གལ་ཏེ་
ཐེག་ཆེན་བཀར་མ་གྲུབ་པས་ཁས་མི་ལེན་ནོ་ཞེ་ན། འོ་ན་ཁྱོད་ཀྱི་
ཁས་ལེན་པའི་ལུང་དེ་ནི་བཀར་ཇི་ལྟར་གྲུབ། གང་ཕྱིར་འུ་བུ་་་
གཉིས་ཀ་ལ་འདི་བཀར་གྲུབ་པ་དེའི་ཕྱིར་ཞེ་ན། འོ་ན་དང་པོ་ཁྱོད་
ལ་འདི་ཡིད་ཆེས་པའི་བཀར་མ་གྲུབ་པ་ལ་ཕྱིས་རྐྱེན་གང་གིས་ནི་དེར་
ཡིད་ཆེས་པའི་རྐྱེན་དེ་ནི་ཐེག་ཆེན་ལ་ཡང་མཚུངས་པར་འཇུག་པས་
བཀའ་ཡིན་ནོ། ། གལ་ཏེ་གཞན་གང་ཡང་རུང་བ་གཉིས་ཐུན་མོང་
དུ་འདོད་པས་ཡིད་ཆེས་པའི་ལུང་དུ་བདེན་ན་ནི་རིག་བྱེད་སོགས་
ཀྱང་ཡིད་ཆེས་པའི་ཚིག་ཏུ་བདེན་པར་འགྱུར་ལ། ཐེག་ཆེན་རྩོད་
212



བཅས་ཡིན་པའི་ཕྱིར། ཡིད་ཆེས་པའི་ལུང་མིན་ནོ་ཞེ་ན། དེ་ལྟར་
ན་ཐུབ་པའི་ལུང་སྤྱི་ལ་མུ་སྟེགས་པ་རྣམས་དང་། ལུང་ཁྱད་པར་བ་
གཞན་རྣམས་ལའང་རང་གཞན་དག་རྩོད་པ་དང་བཅས་པ་ཡིན་པའི་
ཕྱིར་དོར་བྱར་འགྱུར་རོ། ། བདེན་པ་མཐོང་བ་ཙམ་གྱིས་གྲོལ་བ་ལ་
སྐྱོན་གཞན་ཡང་ཡོད་དེ། བསྟན་པའི་རྩ་བ་དགེ་སློང་དགྲ་བཅོམ་པ་
ཉིད་ཡིན་ན། དེ་འདྲའི་དགེ་སློང་ཉིད་ཀྱང་དཀའ་བར་གནས་ཏེ།
སྟོང་ཉིད་མ་རྟོགས་པར་དགྲ་བཅོམ་ཐོབ་མི་སྲིད་པའི་ཕྱིར། དེ་མི་
སྲིད་དེ། སེམས་ནི་བདེན་པའི་དམིགས་པ་དང་བཅས་པ་རྣམས་ཀྱི་
མྱ་ངན་ཏེ་ཕུང་པོ་ལས་འདས་པའང་དཀའ་བར་གནས་པའི་ ཕྱིར།
གལ་ཏེ་བདེན་པ་མཐོང་བ་ལས་ཉོན་མོངས་མངོན་གྱུར་ཙམ་སྤངས་
པས་གྲོལ་ན་ནི་དེའི་དེ་མ་ཐག་ཏུ་སྟེ་ཚེ་དེ་ཉིད་ལ་གྲོལ་བ་དེར་འགྱུར་
རོ ༑ འདོད་མི་ནུས་ཏེ། ཉོན་མོངས་མངོན་གྱུར་བ་མེད་ཀྱང་
མངོན་པ་ནས་བཤད་པའི་དགྲ་བཅོམ་པ་དེ་དག་ལ་ཕྱི་མར་ཉིང་
མཚམས་སྦྱོར་བའི་ལས་ཀྱི་ནུས་པ་མཐོང་བ་ཡིན་པས་སོ། ། གལ་ཏེ་
ལས་ཡོད་ཀྱང་རེ་ཞིག་ཉེར་ལེན་སྲེད་པ་ནི་མེད་ཅེས་ཏེ་མེད་པས་སླར་
འཁོར་བར་མི་སྐྱེ་བར་ངེས་པ་ཉིད་ཅེ་ན། གང་མེད་རྒྱུའི་སྲེད་པ་
འདི་ཉོན་མོངས་མངོན་གྱུར་ཅན་ཉིད་མིན་ཡང་ཀུན་རྨོངས་བདེན་
213



འཛིན་བཞིན་དུ་ས་བོན་གྱི་ངོ་བོར་ཅི་སྟེ་མེད་དེ་ཡོད་ཆོག་གོ །
གཞན་ཡང་ཚོར་བའི་རྐྱེན་གྱིས་ནི་སྲེད་པ་ཡིན་ལ། ཚོར་བ་བདེན་
ཞེན་ནི་དེ་དག་གི་རྒྱུད་ལའང་ཡོད་པས་སྲེད་པ་གདོན་མི་ཟ་བར་ཡོད་
དོ༔ འོན་ཏེ་ཚོར་བ་ཙམ་ནི་དགྲ་བཅོམ་པའི་རྒྱུད་ལའང་ཡོད་པས་
ཚོར་བས་སྲེད་པ་འདྲེན་པར་གསུངས་པ་ནི་ཚོར་བ་བདེན་མེད་མ་
རྟོཊ་པ་ལ་དགོངས་པར་མངོན་ནོ། །གཞན་ཡང་བདེན་པའི་དམིཌ་
པ་དང་ནི་བཅས་པའི་སེམས་ནི་སྔར་བཤད་པའི་དགྲ་བཅོམ་འགའ་
ཞིག་ལ་ནི་གནས་པར་འགྱུར་ལ། སྟོང་ཉིད་རྟོགས་པ་དང་ནི་བྲལ་
བའི་སེམས་ཉོན་མོངས་ཅན་ནི་རེ་ཞིག་འགགས་པ་སླར་ཡང་སྐྱེ་བར་
འགྱུར་ཏེ། དཔེར་ན་འདུ་ཤེས་མེད་པའི་སྙོམས་འཇུག་རྒྱུད་ལྡན་ལ་
ཉོན་མོངས་མངོན་གྱུར་རེ་ཞིག་འགགས་ཀྱང་སླར་སྐྱེ་བ་དེ་བཞིན་ནོ།
རྒྱུ་མཚན་དེས་ན་ཐར་པ་དང་ཐམས་ཅད་མཁྱེན་པ་གང་འདོད་ཀྱང་
སྟོང་ཉིད་བསྒོམ་པར་བྱའོ། ། མདོར་ན་བདེན་འཛིན་འཁོར་བའི་རྩ་
བ་ཡིན་པས་དེ་སྤངས་པའི་དགྲ་བཅོམ་ཐོབ་པ་ལ་བདེན་སྟོང་ཅིས་
ཀྱང་རྟོགས་དགོས་ཀྱི་མི་རྟག་སོགས་བཅུ་དྲུག་མཐོང་བ་ཙམ་གྱིས་མི་
ཆོག་ ཅེས་པའོ། ། ངག་གང་ཞེས་ སོགས་ཚིགས་བཅད་གསུམ་ནི་
གཞན་གྱིས་བཅུག་པར་ཡང་གྲགས་ལ། སློབ་དཔོན་གྱི་གསུང་ཡིན་
214



དུ་ཆུག་ཀྱང༌། རྩོད་བཅས་ཡིན་ཕྱིར་དོར་བྱར་འགྱུར། །ཞེས་པའི་
འཇུག་ལ་སྦྱར་ན་འབྲེལ་ཆགས་པར་སྣང་ངོ༌། ། ཚིག་གི་དོན་ནི།
ཉན་ཐོས་སྡེ་པ་ཁྱོད་ཀྱིས་ངག་གང་དང་གང་ཡིན་ཡང་མདོ་སྡེ་ལ་
འཇུག འདུལ་བ་ལ་སྣང་། མངོན་པ་དང་མི་འགལ་བ་དེ་གལ་ཏེ་
སངས་རྒྱས་ཀྱིས་གསུངས་པར་འདོད་ན། ཐེག་ཆེན་གྱི་མདོ་སྡེ་ཕལ་
ཆེར་ཁྱེད་ཅག་གི་མདོ་དང་མཚུངས་པར་འདོད་རིགས་པ་མིན་ནམ་ཅི་
སྟེ་ འདོད་རིགས་སོ། །གལ་ཏེ་ཁྱོད་ཀྱིས་མ་རྟོགས་པའི་ཐེག་ཆེན་
གྱི་མདོ་གཅིག་གིས་ནི་ཐེག་ཆེན་གྱི་མདོ་ཐམས་ཅད་སྐྱོན་དང་བཅས་
པར་འགྱུར་ན། ཁྱོད་ཀྱི་མདོ་དང་མཚུངས་པ་གཅིག་གིས་ཐེག་ཆེན་
ཐམས་ཅད་ནི་རྒྱལ་བས་གསུངས་པ་ཅིས་མ་ཡིན་ཏེ་ཡིན་པར་དཔོག་
རིགས་སོ། ། ངག་གང་འོད་སྲུང་ཆེན་པོ་ལ་སོགས་པས་ཀྱང་གཏིང་
དཔོག་པར་མ་གྱུར་པ་དེ་ནི་ཁྱོད་ཀྱིས་ལྟ་ག་ལ་རྟོགས་ཏེ་མ་རྟོགས་པས།
རང་གིས་མ་རྟོགས་པ་རྒྱུ་མཚན་དུ་བྱས་ནས་གཟུང་བྱ་མིན་པར་སུ་
ཞིག་བྱེད་དེ་མི་འོས་སོ། ། མདོ་སྡེ་ལ་འཇུག་པ་སོགས་ཀྱི་དོན་ནི།
ལྷག་པའི་སེམས་སྟོན་པས་མདོ་སྡེ་ལ་འཇུག ཚུལ་ཁྲིམས་སྟོན་པས་
འདུལ་བ་ལ་སྣང༌། ཤེས་རབ་སྟོན་པས་མངོན་པ་དང་མི་འགལ་
ཞེས་སྦྱར་བར་མཛད་དོ། ། སྟོང་ཉིད་རྟོགས་པའི་ཡོན་ཏན་བརྗོད་
215



ནས་དེ་བསྒོམ་པར་གདམས་པ་ནི། གང་ཡང་བྱང་སེམས་རྣམས་
ཀྱིས་སྟོང་ཉིད་ལ་རྨོངས་པས་སྡུག་བསྔལ་བ་ཅན་རྣམས་ཀྱི་དོན་དུ་
ཞུགས་པ་སྟེ། ཚུལ་ཇི་ལྟར་ན་འཁོར་བར་ཆགས་ནས་སྲིད་མཐར་
དང་། ། དེར་འཇིགས་ནས་ཞི་མཐར་ལྷུང་བ་ལས་གྲོལ་བའང་ཡིན།
འཁོར་བ་ཇི་སྲིད་བར་འཁོར་བའི་སྐྱོན་གྱིས་མ་གོས་པར་གནས་པའང་
ཡིན་པའི་ཐབས་མཁས་པ་གྲུབ་པར་འགྱུར་བ་འདི་ནི་སྟོང་ཉིད་རྟོགས་
པའི་འབྲས་བུ་ཡིན་ལ། དེ་ལྟར་ན་སྟོང་པ་ཉིད་ཀྱི་ཕྱོགས་ལ་སུན་
འབྱིན་པ་ནི་གཏན་འཐད་པ་མ་ཡིན་པས་དེས་ན་ཐེ་ཚོམ་མི་ཟ་བར་་་་་
སྟོང་པ་ཉིད་ནི་བསྒོམ་པར་བྱའོ། ། གཞན་ཡང་ཉོན་མོངས་པ་དང་
ཤེས་བྱའི་སྒྲིབ་པའི་མུན་པའི་གཉེན་པོ་ནི་སྟོང་པ་ཉིད་བསྒོམ་པ་ལས་
གཞན་མེད་པས། མྱུར་དུ་སྒྲིབ་གཉིས་སྤངས་པའི་ཐམས་ཅད་་་་
མཁྱེན་པ་ཐོབ་པར་འདོད་པས་དེ་ནི་ཇི་ལྟར་ན་སྒོམ་པར་མི་བྱེད་དེ།
སྒོམ་ རིགས་ སོ། ། གལ་ཏེ་ སྟོང་ཉིད་ལ་སྐྲག་གོ་ཞེ་ན་ལོག་པ་སྟེ།
དངོས་པོར་འཛིན་པ་གང་སྡུག་བསྔལ་སྐྱེད་པར་བྱེད་པ་དེ་ལ་སྐྲག་པ་
སྐྱེ་བར་འགྱུར་བར་འོས་ན། སྟོང་ཉིད་བསྒོམ་པ་ནི་སྡུག་བསྔལ་ཞི་
བར་བྱེད་པའི་ཐབས་ཉག་གཅིག་ཡིན་པས། དེ་ལ་འཇིགས་པ་ཇི་
ལྟར་སྐྱེ་སྟེ། མི་འོས་སོ། ། གཞན་ཡང་གལ་ཏེ་དོན་དམ་དུ་བདག་
216



འགའ་ཞིག་ཡོད་པར་གྱུར་ན་ནི་འཇིགས་རྒྱུ་ཅི་ཡང་རུང་བ་ལས་
འཇིགས་པར་འགྱུར་བར་འོས་པ་ཞིག་ན་དེར་བདག་ཉིད་འགའ་ཡང་
ཡོད་པ་མིན་པས་འཇིགས་པར་འགྱུར་བ་སུ་ཞིག་ཡིན་ཏེ་མེད་དོ། །
གསུམ་པ་ཤེས་རབ་ཀྱི་འཇུག་ཡུལ་བདག་མེད་གཏན་ལ་དབབ་པ་ལ་
གཉིས། གང་ཟག་གི་བདག་མེད་གཏན་ལ་དབབ་པ་དང༌། ཆོས་
ཀྱི་བདག་མེད་གཏན་ལ་དབབ་པའོ། ། དང་པོ་ལ་གསུམ། ལྷན་
སྐྱེས་ཀྱི་བདག་དགག་པ། ཀུན་བཏགས་ཀྱི་བདག་དགག་པ། དེ་
དག་ལ་རྩོད་པ་སྤོང་བའོ། ། དང་པོ་ནི། སོ་དང་སྐྲ་སེན་བདག་མ་
ཡིན། །བདག་ནི་རུས་པ་ཁྲག་མ་ཡིན། ། སྣུབས་མིན་བད་ཀན་མ་
ཡིན་ཏེ། ། ཆུ་སེར་དང་ནི་རྣག་ཀྱང་མིན། ། བདག་ནི་ཞག་དང་
རྔུལ་མིན་ཏེ། ། གློ་མཆིན་དག་ཀྱང་བདག་མ་ཡིན། ། ནང་ཁྲོལ་
གཞན་ཡང་བདག་མིན་ཏེ། །བདག་ནི་ཕྱི་ས་གཅིན་མ་ཡིན། ། ཤ་
དང་པགས་པ་བདག་མིན་ཏེ། ། དྲོད་དང་རླུང་ཡང་བདག་མ་ཡིན།
བུ་ག་བདག་མིན་རྣམ་ཀུན་ཏུ། ། རྣམ་ཤེས་དྲུག་ཀྱང་བདག་མ་ཡིན།
ཞེས་ཏེ། བཏགས་ཆོས་གང་ཟག་རང་བཞིན་གྱིས་གྲུབ་ན་གདགས་
གཞི་སོ་དང་སྐྲ་སེན་སོགས་གང་རུང་ཞིག་ཏུ་གྲུབ་དགོས་ན་གང་་་་
དུའང་ མ་ གྲུབ། ཅེས་ པའི་ དོན་ ཏེ། རིན་ ཆེན་ ཕྲེང་ བ་ ལས།
217



སྐྱེས་བུ་ས་མིན་ཆུ་མ་ཡིན། ། མེ་མིན་རླུང་མིན་ནམ་མཁའ་མིན། །
རྣམ་ཤེས་མ་ཡིན་ཀུན་མིན་ན། །དེ་ལས་གཞན་ན་སྐྱེས་བུ་གང༌། །
ཞེས་པའི་དགོངས་པའོ། །དེས་ན་རིན་ཆེན་ཕྲེང་བའི་གཞུང་འདིས་
ཁམས་རེ་རེ་བ་དང་ཚོགས་པ་དང༌། དེ་དག་ལས་གཞན་པ་གང་
ཡང་བདག་མིན་པར་བསྟན་ལ། འདིར་རེ་རེ་བ་བདག་མིན་པར་
བསྟན་ནས་གཞན་གཉིས་དངོས་སུ་མ་བསྟན་པ་ནི། ལོགས་ སུ་་་
བསྟན་བཞེད་ནས་ཡིན་ནོ། ། དེ་ཡང་ཁམས་དེ་དག་ལས་གཞན་
དུ་ མེད་ པ་ ནི་ ཕྱི་ རོལ་ པའི་ བདག་ དགག་ པ་ ཉིད་ ཀྱིས་ ཤེས་ ལ།
ཚོགས་པ་ཉིད་བདག་མིན་པ་ནི་ཇི་སྲིད་རྐྱེན་ཚོགས་དེ་སྲིད་དུ་ཞེས་
སོགས་ཀྱིས་ཤེས་ནུས་པར་དགོངས་ནས་ སོ། ། གཉིས་པ་ཀུན་་་
བཏགས་ཀྱི་བདག་དགག་པ་ལ་གཉིས། གྲངས་ཅན་གྱིས་ཤེས་པར་
བཏགས་པའི་བདག་དགག་པ་དང་། རིགས་པ་ཅན་པས་བེམ་པོར་
བཏགས་པའི་བདག་དགག་པའོ། ། དང་པོ་ནི། གྲངས་ཅན་པས་
བདག་གི་ངོ་བོ་ཤེས་པ་དང་རྟག་པ་དང་ཆ་མེད་གཅིག་པུ་དང་རང་
དབང་བ་སོགས་སུ་འདོད་ལ། དེ་དགག་པ་ནི་གལ་ཏེ་སྒྲའི་ཡུལ་
ཅན་གྱི་ཤེས་པ་རྟག་གམ་མི་རྟག མི་རྟག་ན་བདག་ཤེས་རིག་རྟག་
དངོས་སུ་སྨྲ་བ་ཉམས། རྟག་ན་དུས་ཐམས་ཅད་ཀྱི་ཚེ་ན་སྒྲ་འཛིན་
དགོས་པས་སྒྲ་མེད་པའི་ཚེ་ཡང་དེ་འཛིན་པར་འགྱུར་རོ། ། འདོད་
218



མི་རིགས་ཏེ། གང་ཚེ་ཤེས་བྱའི་སྒྲ་མེད་ན་དེ་ཚེ་ཅི་ཞིག་རིག་ཅེས་
དང༌། རྒྱུ་མཚན་གང་གིས་སྒྲ་ཤེས་པ་ཞེས་རྗོད་པར་བྱེད་ཅེས་དྲིས་
ན་ལན་མེད་པར་འགྱུར་བའི་ཕྱིར་རོ། །གལ་ཏེ་ཤེས་བྱ་མེད་ཀྱང་ཤེས་
པ་ཡིན་པར་མི་འགལ་ཞེ་ན། དེ་ལྟ་ན་ཤིང་སྡོང་ཡང་ཤེས་པར་ཐལ་
བར་འགྱུར་བ་སོགས་ཏེ་ཧ་ཅང་ཐལ་ལོ། ། རྒྱུ་མཚན་དེས་ན་ཤེས་བྱ་
ཉེ་བར་གནས་པ་མེད་པར་ཤེས་པ་མེད་ཅེས་བྱ་བར་ངེས་སོ། ། གལ་
ཏེ་སྒྲ་འཛིན་ཤེས་པ་དེ་ཉིད་ཀྱིས་ནི་སྒྲ་མེད་པའི་དུས་སུ་གཟུགས་ཤེས་
པས་ཤེས་བྱ་མེད་པའི་སྐྱོན་མེད་ཅེ་ན། འོ་ན་དེའི་ཚེ་སྒྲ་ཐོས་པའང་ཅི་
སྟེ་མིན་ཏེ་ཐོས་པར་ཐལ་ལོ། ། གལ་ཏེ་སྒྲ་མི་ཉེ་བ་སྟེ་ཉེ་བར་མི་
གནས་པའི་ཕྱིར་མི་ཐོས་ཞེ་ན། དེས་ན་སྒྲ་དེའི་ཡུལ་ཅན་གྱི་ཤེས་
པའང་གནས་པ་མེད་དེ་ཤེས་བྱ་མི་གནས་པའི་ཕྱིར། གཞན་ཡང་སྒྲ་
འཛིན་རང་བཞིན་གང་ཡིན་པ་དེ་གཟུགས་འཛིན་རང་བཞིན་ཡིན་
པར་ཇི་ལྟར་འགྱུར་ཏེ། དེ་གཉིས་རྣམ་པ་འགལ་བའི་ཕྱིར། གལ་
ཏེ་ཤེས་པ་གཉིས་པོ་རང་བཞིན་གཅིག་ཡིན་ཡང་སོ་སོར་འཇོག་པ་མི་
འགལ་ཏེ། དཔེར་ན་གང་ཟག་གཅིག་ཉིད་རང་གི་བུ་ལ་ལྟོས་ནས་
ཕ་དང༌། རང་གི་ཕ་ལ་ལྟོས་ནས་བུར་འཇོག་པ་མི་འགལ་བ་བཞིན་
ནོ་ཞེ་ན། རང་བཞིན་གཅིག་ནི་ཕ་དང་བུ་ཉིད་དུ་འཇོག་མི་རིགས་
219



ཏེ༔ དེར་འཇོག་པ་ནི་བལྟོས་ས་སོ་སོར་ལྟོས་ནས་རྟོག་པས་བཏགས་
པ་ཡིན་གྱི་ཡང་དག་པ་ཉིད་མིན་ཏེ། རང་བཞིན་མིན་པའི་ཕྱིར།
འདི་ལྟར་སྙིང་སྟོབས་དང༌། རྡུལ་དང་ནི་མུན་པ་གསུམ་ཆ་མཉམ་
པ་ནི་རང་བཞིན་ཡིན་ན། དེ་འདྲའི་རང་བཞིན་དེ་ནི་བུ་མིན་ཞིང་།
ཕ་ཡང་མིན་པའི་ཕྱིར། མདོར་ན་ཕ་བུ་རང་བཞིན་གཅིག་པ་དང༌།
དེར་ལྟོས་ནས་འཇོག་པ་དངོས་སུ་འགལ་ཞེས་པའོ། ། དམིགས་རུང་
མ་དམིགས་པས་དགག་པ་ནི། གཟུགས་འཛིན་པའི་ཤེས་པ་དེ་ནི་སྒྲ་
འཛིན་དང་ལྡན་པའི་རང་བཞིན་དུ་ནི་མེད་དེ། ཡོད་ན་མཐོང་དུ་
རུང་བ་ལ་མཐོང་བ་མ་ཡིན་པའི་ཕྱིར། གལ་ཏེ་གར་མཁན་གཅིག་
ཉིད་ཚུལ་གཞན་དང་གཞན་དུ་བརྫུ་བ་ལྟ་བུར་སྔར་སྒྲ་འཛིན་པའི་
ཤེས་པ་གཅིག་ཉིད་ཕྱིས་ཚུལ་གཞན་གྱིས་གཟུགས་དེ་ཉིད་མཐོང་བས་
ཉེས་པ་མེད་ཅེ་ན། དེ་ལྟ་ན་སྔར་གྱི་སྒྲ་འཛིན་ཤེས་པ་དེ་ཉིད་རྟག་པ་
མིན་ཏེ་ཚུལ་གཞན་དུ་འགྱུར་བའི་ཕྱིར། གལ་ཏེ་ཕྱིས་ཀྱི་ཚུལ་གཞན་
གང་ཡིན་པ་སྔར་གྱི་རང་བཞིན་དེ་ཉིད་ཡིན་ནོ་ཞེ་ན། དེ་འདྲའི་
གཅིག་པ་ཉིད་དམ་དེ་ཉིད་དེ་ནི་སྔོན་མེད་པའི་གཅིག་པ་ ཞིག་ སྟེ།
སྔ་ཕྱི་ཚུལ་མི་འདྲ་བ་གཉིས་གཅིག་ཏུ་འཇོག་པའི་ཕྱིར། གལ་ཏེ་སྔ་
ཕྱིའི་ཚུལ་གཞན་གང་ཡིན་བདེན་པ་མིན་ན། འཛིན་པ་སྔ་ཕྱི་དེ་ཡི་རང་
220



གི་རང་བཞིན་ཆ་མེད་གཅིག་པུ་འདིའོ། ། ཞེས་སྨྲོས་ཤིག གལ་ཏེ་
དེ་ནི་ཤེས་པ་ཉིད་དོ་ཞེ་ན། དེ་ལྟ་ན་སྐྱེས་བུ་འདྲ་མིན་ཀུན་ཀྱང་
གཅིག་ཏུ་ཐལ་བར་འགྱུར་ཏེ། ཤེས་རིག་ཆ་མེད་ངང་དུ་གཅིག་པའི་
ཕྱིར། སེམས་པ་བདག་དང་། སེམས་མེད་གཙོ་བོ་ལ་སོགས་པ་དེ་
དག་ཀྱང་གཅིག་ཏུ་ཐལ་བར་འགྱུར་ཏེ། གང་ཕྱིར་བདེན་ཡོད་ཆ་མེད་
ཉིད་དུ་མཚུངས་པའི་ཕྱིར། གཞན་ཡང་གང་ཚེ་མི་འདྲ་བའི་བྱེ་བྲག་
བརྫུན་པ་ཕྱིན་ཅི་ལོག་ཡིན་པ་དེ་ཚེ་འདྲ་བའི་རྟེན་སྤྱི་བདེན་པ་གང་
ཡིན་ཞེས་ཏེ། དོན་ནི་བྱེ་བྲག་བརྫུན་པ་དང་སྤྱི་བདེན་པ་གཉིས་
འགལ་ཞེས་པའོ། ། དེའི་རྒྱུ་མཚན་ཡང་སྤྱི་ཞེས་བྱ་བ་ནི་མི་འདྲ་བའི་
བྱེ་བྲག་ཐ་དད་པ་རྣམས་ལ་འདྲ་བའི་རྣམ་པས་ཞུགོས་པ་གཅིག་་་་
དགོས་པའི་གནད་ཀྱིས་ཡིན་ནོ། ། གཉིས་པ་རིགས་པ་ཅན་པས་
བཏགས་པའི་བདག་དགག་པ་ནི། གྲངས་ཅན་ཇི་ལྟར་འདོད་པའི་
བདག་མི་འཐད་པར་མ་ཟད། བྱེ་བྲག་པ་དང་རིགས་པ་ཅན་པས་
ཇི་ལྟར་འདོད་པའི་སེམས་མེད་པ་བེམ་པོ་ཡང་བདག་མིན་ཏེ། གང་
གི་ཕྱིར་ན་སེམས་མེད་པ་ཉིད་ཀྱི་ཕྱིར། དཔེར་ན་བུམ་པ་ལ་སོགས་
པ་བཞིན་ནོ། ། འོན་ཏེ་བདག་རང་ངོས་ནས་བེམ་པོ་ཡིན་ཡང་
སེམས་དང་ལྡན་པའི་ཕྱིར་དེས་ཡུལ་ཤེས་པར་འཇོག་གོ་ཞེ་ན། འོ་ན་མི་
221



ཤེས་པའི་བེམ་པོ་ཡིན་པ་འཇིག་ཅིང་ཉམས་པར་ཐལ་ལོ། །ཅི་སྟེ་
བདག་གི་ངོ་བོ་ལ་འགྱུར་བ་ཅི་ཡང་མེད་ན། སེམས་པས་དེ་ལ་ཡུལ་
ཤེས་པའི་བྱ་བ་ཅི་ཞིག་བྱས་ཏེ་ཅི་ཡང་བྱར་མེད་དོ། །དེ་ལྟར་ཤེས་པ་
མེད་ཅིང་། བྱ་བ་དང་བྲལ་བ་ཞིག་ལ་བདག་ཏུ་བྱས་པ་ནི་ནམ་མཁའ་
བདག་ཏུ་བྱས་པ་དང་ཁྱད་མེད་པར་འགྱུར་རོ། ། གསུམ་པ་རྩོད་པ་
སྤོང་བ་ལ་གསུམ་ལས། དང་པོ་ལས་འབྲས་མི་འཐད་པའི་རྩོད་པ་
སྤོང་བ་ནི། གལ་ཏེ་བདག་ནི་རྟག་པར་ཡོད་པ་མིན་ན། ལས་དང་
འབྲས་བུའི་འབྲེལ་བ་རིགས་པ་མིན་ཏེ། འདི་ལྟར་ལས་བྱས་ནས་ནི་
ལས་དང་བྱེད་པ་པོ་གཉིས་ཀ་ཞིག་ནས་མེད་ལ་དེ་མེད་པས་ན་བྱས་
པའི་འོག་ཏུ་སུའི་ལས་སུ་འགྱུར། སུ་ཞིག་གིས་འབྲས་བུ་མྱོང་བར་
འགྱུར་ཞེ་ན། ལས་བྱ་བའི་དུས་ཀྱི་གཞི་དང༌། འབྲས་བུ་སྨིན་པའི་
དུས་ཀྱི་གཞི་གཉིས་པོ་ཕན་ཚུན་ཐ་དད་པ་དང་། སྨིན་པའི་དུས་
དེར་བྱས་པའི་དུས་ཀྱི་བདག་བྱེད་པ་པོ་དེ་ཉིད་མེད་པར་ཡང་འུ་བུ་
གཉིས་ཀ་ལ་མཐུན་པར་གྲུབ་པས། འདིར་སྔར་ལྟར་བརྩད་པ་དོན་
མེད་པ་མ་ཡིན་ནམ་སྟེ་ཡིན་ནོ། ། དེས་ན་རྒྱུ་དང་གང་ལྡན་པ་ཉིད་
འབྲས་བུ་དང་བཅས་སོ་ཞེས་མཐོང་བ་འདི་ནི་སྲིད་པ་མ་ཡིན་གྱི།
འོན་ཏེ་རྒྱུན་གཅིག་ཡིན་པའི་རྒྱུ་མཚན་ལ་ནི་བརྟེན་ནས་སུ་ལས་བྱེད་
222



པ་པོ་ཉིད་འབྲས་བུ་སྤྱོད་པ་པོ་ཡིན་ནོ་ཞེས་བྱ་བར་བསྟན་པ་ཙམ་མོ།
འདི་ནི་དཔེར་མཚོན་ན། སྔ་དྲོར་གཡོས་བྱེད་པ་པོའི་ལྷས་བྱིན་ཕྱི་
དྲོར་མེད་ཅིང་། ཕྱི་དྲོར་ཟས་ཟ་བ་པོའི་ལྷས་བྱིན་ཡང་སྔ་དྲོར་མེད་
མོད་ཀྱི་སྤྱིར་ ལྷས་བྱིན་གཅིག་ཉིད་ཀྱིས་དུས་དེ་གཉིས་སུ་བྱ་བ་དེ་
གཉིས་ཀ་བྱེད་པར་འཇོག་ནུས་པ་བཞིན་དུ་ལས་བྱས་པའི་དུས་ཀྱི་
བདག་གིས་འབྲས་བུ་མ་མྱོང་ཞིང༌། – འབྲས་བུ་མྱོང་བའི་དུས་ཀྱི་
བདག་གིས་ལས་མ་བྱས་ཀྱང་། སྤྱིར་བདག་གཅིག་ཉིད་ཀྱིས་ལས་
ཀྱང་བྱས་ལ་འབྲས་བུ་ཡང་མྱོང་བར་འཇོག་ནུས་པ་ནི་སྔ་ཕྱི་རྒྱུད་
གཅིག་པས་ཡིན་ནོ་ཞེས་པའོ། ། དེ་ལྟར་བྱེད་པ་པོ་དང་མྱོང་བ་པོའི་
བདག་ཡོད་པ་ནི་ཐ་སྙད་དུ་ཡིན་གྱི། དོན་དམ་པར་ན་མེད་དེ་གལ་
ཏེ་ཡོད་ན་དཔྱད་ཚེ་རྙེད་དགོས་པ་ལ་མ་རྙེད་པའི་ཕྱིར། ཞེས་སྟོན་
པ་ནི། འདི་ལྟར་འདས་པ་དང་མ་འོངས་པ་ཡི་སེམས་སམ་རྣམ་
ཤེས་བདག་མིན་ཏེ། དེ་ནི་ད་ལྟ་མེད་པའི་ཕྱིར། འོན་ཏེ་སྐྱེས་པ་ད་ལྟ་
བའི་སེམས་བདག་ཡིན་ནོ། ། ཞེ་ན། དེ་ཡང་བདག་མིན་ཏེ།
གལ་ཏེ་ཡིན་ན་དེ་སྐད་ཅིག་གཉིས་པར་ཞིག་ན་ཡང་ཁྱོད་འདོད་པའི་
བདག་མེད་དེ་གཞན་དུ་ན་དུས་འདྲེས་པར་ཐལ་བའི་ཕྱིར། དེ་ལྟར་
རྣམ་ཤེས་ལ་བཤད་པའི་རིགས་པ་ཕུང་པོ་གཞན་རྣམས་ལའང་སྦྱོར་
223



བར་བྱ་སྟེ། དཔེར་མཚོན་ན་ཆུ་ཤིང་གི་སྡོང་པོ་དག་ལ་སྙིང་པོ་་
འདོད་ནས་ཆ་ཤས་ཕྱེ་སྟེ་བཙལ་ན་སྙིང་པོ་འགའ་ཡང་མེད་པ་དེ་་
བཞིན་དུ་དེ་ཁོ་ན་ཉིད་ལ་རྣམ་པར་དཔྱད་པ་ཡིས་བཙལ་ན་བདག་
ཀྱང་ཅི་ཡང་མི་རྙེད་པས་ཡང་དག་པ་མིན་ནོ། །གཉིས་པ་སྙིང་རྗེ་མི་
འཐད་པའི་རྩོད་པ་སྤོང་བ་ནི། གལ་ཏེ་སེམས་ཅན་རང་བཞིན་གྱིས་
ཡོད་པ་མིན་ན། འོ་ན་སུ་ལ་དམིགས་ནས་སྙིང་རྗེ་བསྒོམ་པར་བྱ་ཞེ་
ན༑ འབྲས་བུའི་དོན་དུ་སྟེ་དགོས་པའི་དབང་གིས་ཁས་བླངས་པའི་
རྨོངས་པས་བཏགས་པའི་སེམས་ཅན་བརྫུན་པ་སྒྱུ་མ་ལྟ་བུ་གང་ཡིན་
པ་དེ་ལ་དམིགས་ནས་བསྒོམ་པའོ། ། གསུམ་པ་ཐོབ་བྱ་མི་འཐད་
པའི་རྩོད་པ་སྤོང་བ་ནི། འོ་ན་ཐོབ་བྱེད་ཀྱི་སེམས་ཅན་བདེན་པར་
མེད་ན་ཐོབ་བྱའི་འབྲས་བུ་སུའི་ཡིན་ཏེ། སུས་ཀྱང་མི་ཐོབ་པར
ཐལ་ལོ་ཞེ་ན། དོན་དམ་དུ་མི་ཐོབ་པ་ནི་བདེན་ཏེ་དེར་ཐོབ་བྱ་ཐོབ་
བྱེད་མ་གྲུབ་པའི་ཕྱིར། འོན་ཀྱང་ཀུན་ཏུ་རྨོངས་པ་ལས་ཏེ་ཐ་སྙད་
འཁྲུལ་ངོ་ཙམ་དུ་ཐོབ་པར་འདོད་དོ། ། གལ་ཏེ་འཁྲུལ་ངོ་ཞེས་སྨོས་
མི་རིགས་སོ་སྙམ་ན། དེ་ལྟ་ན་ཐོབ་བྱ་ཐོབ་པ་སོགས་མ་འཁྲུལ་བའི་
བློ་ངོར་གྲུབ་དགོས་པས། དོན་དམ་དུ་གྲུབ་པར་ཐལ་ལོ། །འོན་ཏེ་
ཙམ་གྱིས་མ་འཁྲུལ་བ་གཅོད་ཀྱི་ཚད་གྲུབ་གཅོད་པ་མིན་ནོ། ། དེ་
224



བས་ན་སེམས་ ཅན་གྱི་སྡུག་བསྔལ་ཉེ་བར་ཞི་དོན་དུ་འབྲས་བུའི་་་
རྨོངས་པ་སྟེ་བདེན་སྣང་ ཙམ་ནི་རེ་ཞིག་བཟློག་པར་མི་བྱ་ལ་སྡུག་་
བསྔལ་གྱི་རྒྱུའི་ང་རྒྱལ་སོགས་ནི་བདེན་ཞེན་བདག་ཏུ་རྨོངས་པས་
འཕེལ་བར་འགྱུར་བས་དེ་ནི་བཟློག་དགོས་སོ། །གལ་ཏེ་བདེན་སྣང་
དེ་ལས་ཀྱང་བདེན་ཞེན་འདི་ལྡོག་དཀའ་ཞིང་བཟློག་ཏུ་མེད་ཅེ་ན། མ་
ཡིན་ཏེ་བདེན་མེད་སྒོམ་པ་ནི་བདེན་ཞེན་བཟློག་པའི་ཐབས་མཆོག་ཏུ་
གྱུར་པ་ཡིན་ནོ། །གཉིས་པ་ཆོས་ཀྱི་བདག་མེད་བསྟན་པ་ནི། མདོ་
ལས། འཇམ་དཔལ་ནམ་མཁའ་དང་འདྲ་བར་མཐོང་ན་དེ་ནི་ལུས་
ཀྱི་ རྗེས་སུ་ བལྟ་ བའི་དྲན་པ་ཉེ་བར་གཞག་པའོ། ། ཞེས་སོགས་
གསུངས་པ་ལ་བརྟེན་པ་སྟེ། དེས་ན་འདི་ལ་གསུམ། དྲན་ཉེའི་སྒོ་
ནས་ བསྟན་ པ་ དང༌། བདེན་ གཉིས་ ལ་ ཀླན་ ཀ་ སྤང་ བ་ དང༌།
བདེན་མེད་སྒྲུབ་ པའི་ རིགས་ པ་ འགོད་ པའོ། ། དང་པོ་ལ་བཞི།
ལུས་དྲན་ཉེ་བསྒོམ་པ། ཚོར་བ་དྲན་ཉེ་བསྒོམ་པ། སེམས་དྲན་ཉེ་
བསྒོམ་པ། ཆོས་དྲན་ཉེ་བསྒོམ་པའོ། །དང་པོ་ལ་བཞི་སྟེ། དང་
པོ་ཆ་ཅན་གྱི་ལུས་རང་བཞིན་མེད་པ་ནི། ལུས་ནི་རྐང་པ་བྱིན་པ་
མིན། །བརླ་དང་རྐེད་པའང་ལུས་མ་ཡིན། །ལྟོ་དང་རྒྱབ་ཀྱང་ལུས་
མིན་ཏེ། །བྲང་དང་དཔུང་པའང་ལུས་མ་ཡིན། །རྩིབ་ལོགས་ལག་
225



པའང་ལུས་མིན་ཏེ། །མཆན་ཁུང་ཕྲག་པའང་ལུས་མ་ཡིན། །ནང་
ཁྲོལ་རྣམས་ཀྱང་དེ་མིན་ལ། ། མགོ་དང་མགྲིན་པའང་ལུས་མིན་ན།
འདི་ལ་ལུས་ནི་གང་ཞིག་ཡིན། །ཞེས་ཏེ། རྐང་པ་ནས་མགྲིན་པའི་
བར་གྱི་ཆ་ སོ་ སོ་བ་དང་། ཚོགས་པ་དང༌། དེ་དག་ལས་དོན་
གཞན་གང་ཡང་ལུས་མ་ཡིན་ན། ཆ་ཅན་གྱི་ལུས་བདེན་པར་གྲུབ་
པ་གང་ཞིག་ཡིན་ཏེ་གང་ཡང་མིན་ཞེས་པའོ། ། གལ་ཏེ་ལུས་འདི་
ཡན་ལག་ཐམས་ཅད་ལ་གནས་སོ་ཞེ་ན་རིལ་གྱིས་ སམ་ཕྱོགས་རེའི་
ཚུལ་གྱིས་གནས་གྲང༌། གལ་ཏེ་ཕྱོགས་རེའི་ཚུལ་གྱིས་ཏེ་ལུས་ཀྱི་ཆ་
རེ་རེ་ཡན་ལག་གི་ཆ་རེ་རེ་ལ་ནི་གནས་པར་གྱུར་ན་གནས་བྱེད་ལུས་ཀྱི་
ཆ་རྣམས་གནས་བྱའི་ཡན་ལག་གི་ཆ་ལ་གནས་པར་འགྱུར་བ་རིགས་
སུ་ཆུག་མོད་ཀྱང་གནས་བྱའི་ཆ་དེ་རང་ཉིད་ནི་གང་ལ་གནས་ཞེས་
དཔྱད་ན་ཐུག་མེད་དུ་འགྱུར་ཏེ་སྤྲོས་པས་ཆོག་གོ ། གལ་ཏེ་བརྟག་
པ་སྔ་མ་ལྟར་ཕྱོགས་རེ་མིན་པར་བདག་ཉིད་ཀུན་གྱི་ལུས་རིལ་བུ་ཡན་
ལག་སོགས་རྣམས་ལ་གནས་པར་གྱུར་ན་ནི་གནས་གཞི་ལག་སོགས་དེ་
དག་ཇི་སྙེད་པ་དེ་སྙེད་ཀྱི་ནི་ལུས་སུ་འགྱུར་བས་ཧ་ཅང་ཐལ་ལོ། །དེ་
ལྟར་དཔྱད་ཚེ་ཕྱི་དང་ནང་ན་ཡན་ལག་ཅན་གྱི་ལུས་རིལ་པོ་ཉིད་མེད་
ན༑ ཇི་ལྟར་ན་ལག་སོགས་ཆ་ཤས་རེ་རེ་བ་དང་ཚོགས་པ་ལ་ལུས་
226



ཡོད་དེ་མེད་ལ། ལག་སོགས་དེ་རྣམས་ལས་གཞན་དུའང་མེད་ན།
ལུས་དེ་ནི་ཇི་ལྟར་ན་རང་བཞིན་ཡོད་པ་ཡིན་ཏེ། གཏན་མེད་དོ།
རྒྱུ་མཚན་དེས་ན་ལུས་རང་བཞིན་གྱིས་མེད་བཞིན་དུ་དེར་ལག་སོགས་
ཚོགས་པ་ལ་བདེན་པར་རྨོངས་པ་ཡིས་ནི་ལུས་སོ་སྙམ་པའི་བློར་་་
འགྱུར་ཏེ། དཔེར་མཚོན་ན་མི་དང་འདྲ་བའི་དབྱིབས་སུ་བཀོད་
པའི་ཁྱད་པར་གྱིས་ཐོ་ཡོར་ལ་ནི་མིའོ་སྙམ་པའི་བློ་འབྱུང་བ་བཞིན་ནོ།
དེ་བས་ན་ཇི་སྲིད་འཁྲུལ་རྒྱུའི་རྐྱེན་ཚོགས་པ་དེ་སྲིད་དུ་ལུས་ལ་ནི་སྐྱེས་
བུ་ལྟར་སྣང་བ་དེ་བཞིན་དུ་ཇི་སྲིད་ལག་སོགས་ཆོས་ལ་དེ་འཛིན་་
སོགས་ཡོད་པ་དེ་སྲིད་དུ་དེར་ལུས་སྣང་གི་བློ་འབྱུང་བ་ཙམ་ཡིན་གྱི།
ལུས་བདེན་པར་ཡོད་ནས་ དེར་སྣང་གི་བློ་འབྱུང་བ་མིན་ནོ། །
གཉིས་པ་ཆ་ཤས་ཡན་ལག་རྣམས་རང་བཞིན་མེད་པ་ནི། ལུས་དེ་
བཞིན་སོར་མོའི་ཚོགས་ལ་བཏགས་པ་ཡིན་པའི་ཕྱིར། བཏགས་
ཆོས་ལག་པའང་བཙལ་ན་གང་ཞིག་ཡིན་པར་འགྱུར་ཏེ་གང་ཡང་མེད་
ལ༑ སོར་མོ་དེ་ཡང་ཚིགས་ཀྱི་ཚོགས་ལ་བཏགས་པ་ཡིན་པའི་ཕྱིར་
རང་བཞིན་མེད་ཅིང༌། ཚིགས་རྣམས་ཀྱང་རང་རང་གི་ཆ་ཕྱེ་བས་
དང༌། ཆ་ཡང་རྡུལ་དུ་ཕྱེ་བས་ཏེ་ཕྱེ་བ་དང་། རྡུལ་དེ་ཡང་ཕྱོགས་
227



ཆའི་དབྱེ་བ་ཡིས་དང༌། ཕྱོགས་དབྱེའི་རྡུལ་གཅིག་པུ་དེའང་ཆར་ཕྱེ་ན་
ཆ་ཤས་ཀྱི་དམིགས་གཏད་དང་བྲལ་བའི་ཕྱིར། མཁའ་བཞིན་སྟོང་
པར་འགྱུར་བས་དེས་ན་ཕྲ་རྡུལ་ཡང་རང་བཞིན་མེད་དོ། ། དེ་དག་
གི་དོན་ནི་བདག་ཏུ་འདོགས་པའི་ཆོས་ཀྱི་གཙོ་བོ་ལུས་དེ་ཉིད་རང་གི་
གདགས་གཞི་རྐང་ལག་སོགས་སུ་བཙལ་ཞིང་། རྐང་ལག་སོགས་
ཀྱང་རང་རང་གི་ཆ་ཤས་སུ་བཙལ་བ་སྟེ། དེ་ལྟ་བུའི་ཚུལ་གྱིས་རྡུལ་
ཕྲན་ལ་ཐུག་གི་བར་དུ་བཙལ་ན་ཅུང་ཟད་ཀྱང་མི་རྙེད་པའི་ཕྱིར་ལུས་
ཞེས་བྱ་བ་ནི་རྟོག་པས་བཏགས་པ་ཙམ་ཡིན་གྱི། རང་ངོས་ནས་
མེད། ཅེས་པའོ། ། གསུམ་པ་ལུས་ལ་ཆགས་པ་མི་རིགས་པ་ནི།
དེ་ལྟར་རྨི་ལམ་ལྟ་བུའི་ལུས་སམ་གཟུགས་ཕུང་ལ་དཔྱོད་ལྡན་སུ་ཞིག་
ཆགས་ཏེ་ཆགས་མི་རིགས་སོ། ། བཞི་པ་དེ་དག་གིས་ལུས་ཅན་
བདག་ཀྱང་རང་བཞིན་མེད་པར་གྲུབ་པ་ནི། གང་ཚེ་དེ་ལྟར་སྤྱིར་
ལུས་རང་བཞིན་མེད་པ་དེ་ཚེ་སྐྱེས་པ་ངོ་བོས་གྲུབ་པ་གང་དང་བུད་
མེད་ངོ་བོས་གྲུབ་པ་གང་སྟེ་གང་ཡང་མེད་དོ། །གཉིས་པ་ཚོར་བ་དྲན་
ཉེ་བསྒོམ་པ་ལ་བཞི། ཚོར་བ་ཉིད་དགག་པ་དང༌། ཚོར་བའི་རྒྱུ་
དགག་པ། ཚོར་བའི་ཡུལ་དགག་པ། ཚོར་པོ་རང་བཞིན་གྱིས་
གྲུབ་པ་དགག་པའོ། ། དང་པོ་ནི་ཚོར་བ་སྡུག་བསྔལ་དེ་ཉིད་དུ་ཡོད་
228



ན་དུས་རྟག་ཏུ་ཡོད་དགོས་པས་ཅི་སྟེ་རབ་དགའ་སྐྱེ་བ་ལ་མི་གནོད་དེ་
གནོད་པར་ཐལ། སྡུག་བསྔལ་རང་བཞིན་གྱིས་ཡོད་ན་དུས་ཐམས་
ཅད་དུ་ཡོད་དགོས་པས་བདེ་བ་སྐྱེ་མི་རིགས་པ་དེས་བདེ་བ་རང་་
བཞིན་གྱིས་ཡོད་ནའང་ཅིག་ཤོས་སྐྱེ་བའི་གོ་བཀག་པས། མྱ་ངན་
གྱིས་ཡིད་གདུངས་པ་སོགས་ལ་དགའ་བདེ་སྐྱེ་བའི་སྐབས་མེད་པར་
ཁས་ལེན་དགོས་ན། མི་རིགས་པའི་ཕྱིར་ཏེ། དེ་དག་ལ་ཟས་ཞིམ་
མངར་སོགས་སྟེར་ན་ཅི་སྟེ་དགའ་བར་མི་བྱེད་དེ། བྱེད་པ་མངོན་སུམ་
གྱིས་དམིགས་པའི་ཕྱིར། སྡུག་བསྔལ་སྟོབས་དང་ལྡན་པས་ཟིལ་
གྱིས་མནན་པའི་ཕྱིར། གལ་ཏེ་བདེ་བ་དེ་ཡོད་ཀྱང་མྱོང་བ་མ་ཡིན་
ནོ༑ ༑ཞེ་ན། གང་ཞིག་ཉམས་སུ་མྱོང་བའི་བདག་ཉིད་མིན་ན།
དེ་ནི་ཚོར་བ་ཇི་ལྟར་ཡིན་ཏེ། ཚོར་བའི་མཚན་ཉིད་དང་འགལ་
བའི་ཕྱིར། གལ་ཏེ་བདེ་བ་སྟོབས་ལྡན་སྐྱེས་པའི་སྐབས་ན་སྡུག་
བསྔལ་ནི་ཕྲ་མོ་ཉིད་དུ་ཡོད་ན་འོ་ན་འདིའི་རགས་པ་ནི་བདེ་བ་སྟོབས་
ལྡན་གྱིས་བསལ་བ་མིན་ནམ་སྟེ་ཡིན་ལ། ཕྲ་མོ་དེ་ནི་དགའ་བདེ་
སྟོབས་ལྡན་དེ་ལས་གཞན་དགའ་བ་ཆུང་ངུ་ཙམ་ཡིན་ནོ། ། ཞེ་ན།
ཕྲ་མོ་ཉིད་དེ་ཡང་དགའ་བ་དེའི་རིགས་ཡིན་པས་སྡུག་བསྔལ་ག་ལ་
ཡིན། གལ་ཏེ་བདེ་བ་སྐྱེས་ཚེ་སྡུག་བསྔལ་གྱི་འགལ་རྐྱེན་སྐྱེས་པས་
229



ན་སྡུག་བསྔལ་དེ་ཉིད་སྐྱེས་པ་མིན་ནོ། །ཞེ་ན་ནི། ད་འོ་ན་ཚོར་བ་
བདེ་སྡུག་ནི་རྐྱེན་ལ་ལྟོས་པའི་ཕྱིར། ། རྟོག་པས་མངོན་པར་ཞེན་པ་
ཉིད་ཡིན་གྱི། རང་བཞིན་གྱིས་གྲུབ་པ་མ་ཡིན་ནོ། ། ཞེས་བྱ་བར་
གྲུབ་པ་མིན་ནམ་སྟེ་གསལ་བར་གྲུབ་པ་ཡིན་ནོ། ། རྒྱུ་མཚན་དེ་ཉིད་
ཀྱི་ཕྱིར་ན་ཚོར་བ་བདེན་འཛིན་འདི་ཡི་ནི་གཉེན་པོར་བདེན་མེད་
རྣམ་དཔྱོད་ཀྱི་ཤེས་རབ་འདི་བསྒོམ་པར་བྱ་སྟེ། གང་གི་ཕྱིར་ན་
བདེན་མེད་རྣམ་པར་བརྟགས་པའི་ཞིང་ལས་བྱུང་བའི་འབྲས་བུ་བས
མ་གཏན་གྱི་བདེ་བ་ནི་གནས་ལུགས་རྟོགས་པའི་རྣལ་འབྱོར་པའི་
ཉམས་རྟོགས་བརྟས་པའི་ཟས་ཡིན་པའི་ཕྱིར་རོ། ། གཉིས་པ་ནི།
གལ་ཏེ་རྒྱུ་རེག་པ་བདེན་པར་གྲུབ་པའི་ཕྱིར་འབྲས་བུ་ཚོར་བ་འཐད་
སྙམ་ན་མ་ཡིན་ཏེ། རེག་པ་ནི་ཡུལ་དབང་རྣམ་ཤེས་ཕྲད་པ་ལ་བྱ་
དགོས་ན། དོན་དམ་པར་ཡུལ་དང་དབང་པོ་ཕྲད་པའང་མི་འཐད།
ཡུལ་དང་རྣམ་ཤེས་ཕྲད་པའང་མི་འཐད་པའི་ཕྱིར། དང་པོ་གྲུབ་སྟེ་
དབང་དོན་ཕྲད་ན་རྡུལ་དང་རྡུལ་ཕྲད་དགོས་པ་ལ་རྡུལ་ཕྲ་རགས་
གང་ཡང་ཕྲད་པ་མི་འཐད་པའི་ཕྱིར། མ་གྲུབ་ན་རགས་པ་ཕྲད་
དམ་ཕྲ་མོ་ཕྲད་གྲང༌། དང་པོ་ལྟར་ན་བར་དང་བཅས་པའམ་བར་
མེད་པ་གང་ཞིག་ཕྲད་གྲང་ན་གང་ཡང་མི་རིགས་སོ། ། ཞེས་སྟོན་པ་
230



ནི༔ གལ་ཏེ་དབང་དོན་ནམ་དབང་ཡུལ་གྱི་རྡུལ་གཉིས་པོ་ཕན་ཚུན་
བར་དང་བཅས་ན། དེ་དག་གང་དུ་ཕྲད་པར་འགྱུར་ཏེ་མི་ཕྲད་
པར་ཐལ། བར་དང་བཅས་པའི་ཕྱིར། དཔེར་ན་ཤར་ནུབ་ཀྱི་རི་
བོ་བཞིན་ནོ། ། བར་མེད་ན་ཡང་ཕྲད་པ་མི་འཐད་པར་ཐལ། དེ་
མེད་ན་གཅིག་ཉིད་དེ་གཅིག་པ་ཉིད་ཡིན་དགོས་པས་གང་ཞིག་གང་
དང་ཕྲད་པར་འགྱུར་ཏེ། རང་གི་རང་ལ་བྱ་བ་བྱེད་པ་འགལ་བའི་
ཕྱིར། གལ་ཏེ་དབང་ཡུལ་གཉིས་ཀྱི་རྡུལ་ཕྲན་ཕན་ཚུན་ཕྲད་དོ། །
ཞེ་ན་ཡང་མི་འཐད་དེ་རྡུལ་ཕྲན་རྡུལ་ཕྲན་ལ་འཇུག་པ་མེད་པའི་ཕྱིར།
དེ་མེད་དེ་རྡུལ་ཕྲན་དེ་ནི་བར་སྐབས་སྟོངས་པ་མེད་པའི་ཕྱིར་དང༌།
བོང་ཚོད་མཉམ་པ་ཡིན་པའི་ཕྱིར་རོ། ། གཟུགས་ཅན་ཕྲད་པ་ལ་
བར་སྟོང་དགོས་པའི་རྒྱུ་མཚན་གང་སྙམ་ན། གཞན་དུ་གསལ་བར་
བཤད་པ་མ་མཐོང་ཡང་རིགས་པས་བརྟགས་ན་ཕྱོགས་གཅིག་ཕྲད་ལ་
ཕྱོགས་གཅིག་མ་ཕྲད་ན་སྔ་མ་དེ་ལ་དེ་ལས་ཀྱང་ཆུང་བའི་རྡུལ་གཉིས་
པ་འཇུག་དགོས་ན། དེ་ཉིད་གཟུགས་ཀྱི་ཆུང་མཐའ་ཡིན་པ་དང་
འགལ་ཞིང་ཐམས་ཅད་ཀྱིས་ཕྲད་ན་གོ་ས་འདྲེས་དགོས་པ་ལ་འདྲེ་
སའི་སྐབས་མེད་པའི་ཕྱིར་སྙམ་དུ་དགོངས་སོ། ། དེ་ལྟར་རྡུལ་ཕྲན་
ལ་རྡུལ་ཕྲན་ཞུགས་པ་མེད་ལ། མ་ཞུགས་པ་ལ་འདྲེས་པ་མེད་ཅིང་།
231



མ་འདྲེས་པ་ལ་ཕྲད་པ་མེད་དོ། །གལ་ཏེ་ཆ་མེད་ཕྲད་པས་སྐྱོན་མེད་
དོ་སྙམ་ན། ཆ་མེད་པ་ལའང་ཕྲད་པ་ཞེས་བྱ་བ་ཇི་ལྟར་འཐད་པར་
འགྱུར་ཏེ། ཕྲད་པ་དང་ནི་ཆ་མེད་ཡིན་པར་གཞི་མཐུན་པ་གལ་ཏེ་
མཐོང་བ་ཡོད་ན་བསྟན་པར་གྱིས་དང་བསྟན་རྒྱུ་མེད་དོ། ། དྲུག་
གིས་ཅིག་ཅར་བསྐོར་བ་ན། ཞེས་སོགས་ཀྱི་རིགས་པས་ཀྱང་ཆ་མེད་
ཕྲད་པ་འགོག་ནུས་སོ། ། དེ་ལྟར་དབང་དོན་གཉིས་ལ་ཕྲད་པ་མེད་
པར་མ་ཟད་རྣམ་ཤེས་ལུས་ཏེ་གཟུགས་མེད་པ་ལ་ནི་དེ་བས་ཀྱང་ཡུལ་
དབང་གཉིས་དང་ཕྲད་པ་འཐད་པ་མ་ཡིན་པ་ཉིད་དེ། དབང་པོ་
གཟུགས་ཅན་དང་རང་བཞིན་གྱིས་ཕྲད་ན་གཟུགས་ཅན་དུ་ཐལ་བ་
རིགས་པས་འཕུལ་ནུས་པའི་ཕྱིར། རྡུལ་ཕྲན་རགས་པ་ཕན་ཚུན་
ཕྲད་པ་དགག་པ་ནི། ཡུལ་དབང་རྣམ་ཤེས་རེ་རེ་ལ་ཕྲད་པ་མེད་
ཀྱང་གསུམ་ཚོགས་པ་ལ་ཡོད་པས་སྐྱོན་མེད་དོ་སྙམ་ན། ཚོགས་པ་
ལའང་ཕྲད་པའི་དངོས་པོ་བདེན་པ་བ་མེད་པའི་ཕྱིར་ཏེ། སྔར་ནི་
ཇི་སྐད་དུ། དེ་ཡང་ཚིགས་ཀྱི་ཚོགས་ཡིན་ཕྱིར་ཞེས་སོགས་ཀྱི་སྐབས་
སུ་ཇི་ལྟར་རྣམ་པར་དཔྱད་པ་བཞིན་ནོ། ། དེ་ལ་ཕྲད་ལྟོས་རྟེན་
གསུམ་དོན་གཅིག་པར་བཤད་པའི་ཕྲད་པ་དང་། འདིར་བཤད་
པའི་ཕྲད་པ་གཉིས་པོ་མིང་འདྲ་ཡང་དོན་མི་གཅིག་པའི་ཚུལ་ཤེས་
232



དགོས་པར་ཡོད་དོ། ། སྐབས་དང་སྦྱར་བ་ནི། དེ་ལྟར་རྒྱུ་རེག་པ་
རང་བཞིན་གྱིས་ཡོད་པ་མིན་ན། ། འབྲས་བུ་ཚོར་བ་རང་བཞིན་གྱིས་
གྲུབ་པ་གང་ལས་འབྱུང་བར་འགྱུར་ཏེ། རྒྱུ་བརྫུན་པས་འབྲས་བུ་
བདེན་པ་བསྐྲུན་མི་ནུས་པའི་ཕྱིར། དེ་སྐད་དུ་ཡང་རིན་ཆེན་ཕྲེང་
བ་ལས། གང་གིས་ས་བོན་རྫུན་པ་དེའི། ། སྐྱེ་བ་བདེན་པ་ག་ལ་
ཞིག ། ཅེས་སོ། ། དེ་བས་ན་སྡུག་བསྔལ་བདེན་པར་བཟུང་ནས་
སེལ་བའི་ངལ་བ་བྱེད་པ་འདི་ནི་ཅིའི་དོན་དུ་ཡིན། ། སྡུག་བསྔལ་
ག ང་ གིས་རྒྱུད་གང་ལ་གནོད་པར་འགྱུར་ཞེས་ འདྲི་ བར་ འོས་ ཏེ།
ཅིའི་ཕྱིར་ན་གང་ཚོར་བ་དང་གང་གི་དོན་དུ་ཚོར་བ་སོགས་དོན་དམ་
པར་ཅིར་ཡང་མ་གྲུབ་པའི་ཕྱིར། ཚོར་བ་བདེན་མེད་དུ་རྟོགས་ན་
སྲིད་པ་ངང་གིས་ལྡོག་པར་འགྱུར་རོ་ཞེས་སྟོན་པ་ནི། གང་གི་ཚེ་
ཚོར་བ་པོ་འགའ་ཡང་བདེན་པར་མེད་ཅིང་ཚོར་བའང་བདེན་པར་
ཡོད་པ་མ་ཡིན་པ་དེའི་ཚེ་བདེན་མེད་སྒྱུ་མ་ལྟ་བུའི་གནས་སྐབས་འདི་
མཐོང་ནས་ཚོར་བ་བདེ་བ་ཐོབ་འདོད་དང་སྡུག་བསྔལ་འབྲལ་འདོད་
ཀྱི་སྲེད་པ་ཅིའི་ཕྱིར་ལྡོག་པར་མི་འགྱུར་ཏེ་ངང་གིས་ལྡོག་པར་འགྱུར་
རོ༑ ༈ གསུམ་པ་གང་ལས་ཚོར་བའི་ཡུལ་དགག་པ་ནི། རྒྱུ་མཐོང་
ཐོས་སོགས་བདེན་པས་འབྲས་བུ་ཚོར་བ་བདེན་ནོ་སྙམ་ན་དེ་ཡང་མ་
233



ཡིན་ཏེ། མིག་གིས་མཐོང་བའམོ་ནི་ལུས་ཀྱིས་རེག་པ་ཡང་རུང་སྟེ།
ཐམས་ཅད་རྨི་ལམ་དང་སྒྱུ་མ་འདྲ་བའི་བདག་ཉིད་ཀྱིས་ན་ཚོད་་་་
བའང་བདེན་པར་མ་གྲུབ་བོ། ། ཐོག་མཐའི་མཐོང་བ་དང་རེག་པ་
སྨོས་པས་ནི་བར་གྱི་ཐོས་པ་དང་སྣུམ་པ་སོགས་གསུམ་སྡུད་དོ། །
བཞི་པ་གང་གིས་ཚོར་བའི་སེམས་དགག་པ་ནི། མྱོང་བྱའི་ཚོར་བ་
རང་བཞིན་གྱིས་གྲུབ་ན་མྱོང་བྱེད་ཀྱི་སེམས་འདས་པའམ་མ་འོངས་
པའམ་ད་ལྟ་བའི་སེམས་ཀྱིས་མྱོང་གྲང་ན། དེ་ལ་རེ་ཞིག་མྱོང་བྱའི་
ཚོར་བ་མྱོང་བྱེད་སེམས་དང་དབྱེར་མེད་ལྷན་ཅིག་སྐྱེས་པའི་ཕྱིར་ད་
ལྟའི་ཚོར་བ་ད་ལྟའི་སེམས་དེ་ཡིས་མྱངས་ཤིང་མཐོང་བ་མ་ཡིན། སྤྱིར་
ངོ་བོ་གཅིག་པ་ལ་ཚོར་བྱ་ཚོར་བྱེད་འཐད་ཀྱང་། རང་བཞིན་གྱིས་
གྲུབ་པ་ལ་དེ་མི་འཐད་པས་ལྷན་ཅིག་པའི་སེམས་ཀྱིས་དེ་མི་མྱོང་བར་
གསུངས་པ་ཡིན་ནོ། ། དེ་བཞིན་ཚོར་བ་དེའི་སྔར་དང་ཕྱི་མར་སྐྱེས་
པས་ཀྱང་སྟེ་སྐྱེས་པའི་སེམས་ཀྱིས་ཀྱང་ཚོར་བ་དེ་དྲན་པར་འགྱུར་གྱི།
མྱོང་བ་མ་ཡིན་ཏེ་སྐབས་འདིའི་མྱོང་བྱ་མྱོང་བྱེད་ལ་ངོ་བོ་ཐ་མི་དད་པ་
ཞིག་དགོས་པའི་ཕྱིར། དྲན་པ་ནི་མ་འོངས་པའི་སེམས་ལ་སྦྱར་ན་
རུང་གི་འདས་པ་ལ་ནི་མ་ཡིན་ནོ། ། དོན་བསྡུ་བ་ནི། ཚོར་བ་རང་
གིས་བདག་ཉིད་མྱོང་བ་མིན་ལ། གཞན་དག་གིས་ཀྱང་མྱོང་བ་མ་
234



ཡིན། དེར་མ་ཟད་ཚོར་པོ་འགའ་ཡང་རང་བཞིན་གྱིས་ཡོད་པ་མིན་
ཏེ༑ རྒྱུ་མཚན་དེས་ན་ཚོར་བ་ཞེས་བྱ་བ་ནི་རྨི་ལམ་ལྟར་རྫུན་པ་ཡིན་
གྱི། དེ་ཉིད་དུ་གྲུབ་པ་མིན་ནོ། ། ཚོར་བ་རང་གིས་རང་མི་མྱོང་བ་ནི་
རང་རིག་བཀག་པས་གྲུབ་ལ། གཞན་གྱིས་རང་མི་མྱོང་བ་ནི་གཞན་
རིག་བཀག་པས་དང་། ཚོར་པོ་རང་བཞིན་མེད་པ་ནི་བདག་འགོག་
པས་གྲུབ་པ་ཡིན་ནོ། ། དེ་དག་གིས་གྲུབ་པའི་དོན་ནི། དེ་ལྟར་
འཁོར་གསུམ་བདག་མེད་པའི་བརྫུན་སྣང་གི་ཚོགས་འདི་ལ་འདི་ཡིས་
ཅི་སྟེ་ན་ཕན་པ་དང་གནོད་པར་བྱ་སྟེ། སྒྱུ་མས་སྒྱུ་མ་ལ་ཕན་གནོད་
བྱེད་པ་བློར་སྣང་ཙམ་ལས་དོན་ལ་བདེན་པར་མ་གྲུབ་པ་བཞིན་ནོ།
གསུམ་པ་སེམས་དྲན་ཉེ་བསྒོམ་པ་ནི། ཡིད་ཀྱི་རྣམ་ཤེས་ནི་རྟེན་
དབང་པོ་རྣམས་ལ་མི་གནས་ཡུལ་གཟུག ས་སོགས་རྣམས་ལའང་་་
གནས་པ་མིན། དེ་དག་གི་བར་ནའང་སྟེ་དབང་ཡུལ་ཚོགས་པ་ན་
གནས་པ་མིན་ནོ། ། དེ་བཞིན་དུ་ལུས་ཀྱི་ནང་ནའང་མུ་སྟེགས་པས་
བཏགས་པ་ལྟར་སེམས་ཡོད་པ་མིན་ཕྱི་ནའང་ཡོད་པ་མིན་ཞིང་། དེ་
ལས་གཞན་དུ་ཡང་ནི་རྙེད་པ་མ་ཡིན། གང་ཞིག་ལུས་དེ་ཉིད་མིན་
ཞིང་དེ་ལས་གཞན་དུ་སྟེ་གཞན་པའང་མིན། ལུས་དང་འདྲེས་་
པའང་མིན། ཚུལ་གསུམ་པོ་དེ་ལས་ལོགས་སུའང་འགར་ཡང་མེད་
235



པ་དེ་ནི་བདེན་པར་ཅུང་ཟད་ཀྱང་ཡོད་པ་མིན་པ་དེའི་ཕྱིར་སེམས་
ཉིད་ནི་རང་བཞིན་གྱིས་ཡོངས་སུ་མྱ་ངན་ལས་འདས་པ་ཡིན་ནོ། །
དེ་སྐད་དུ་ཡང་། དཀོན་མཆོག་བརྩེགས་པ་ལས། འོད་སྲུང་་་
སེམས་ནི་ནང་ནའང་མེད། ཕྱི་རོལ་ན་ཡང་མེད། གཉིས་ཀ་ན་
ཡང་མེད་ཅིང་མི་དམིགས་སོ། །འོད་སྲུང་སེམས་དེ་ནི་གཟུགས་མེད་
པ༑ བསྟན་ དུ་ མེད་ པ། ཐོགས་ པ་ མེད་ པ། རྟེན་ མ་ ཡིན།
སྣང་བ་མེད་པ། རྣམ་པར་རིག་པ་མེད་པ། གནས་པ་མེད་པའོ།
འོད་སྲུང་ སེམས་ནི་ སངས་ རྒྱས་ ཐམས་ ཅད་ ཀྱིས་ཀྱང་མ་གཟིགས།
མི་གཟིགས། གཟིགས་པར་མི་འགྱུར་རོ། ། ཞེས་བྱ་བ་སོགས་རྒྱ་
ཆེར་གསུངས་པ་ལྟར་རོ། ། སྒོ་ལྔའི་རྣམ་ཤེས་རང་བཞིན་མེད་པ་ནི།
ཤེས་བྱ་ལས་སྔར་ཏེ་སྔ་རོལ་ཏུ་སེམས་སམ་ཤེས་པ་ཡོད་ན། ཤེས་པ་
དེ་ནི་ཅི་ལ་དམིགས་ནས་སྐྱེ་སྟེ། དམིགས་ཡུལ་མ་གྲུབ་པའི་ཕྱིར།
ཤེས་དང་ཤེས་བྱ་དུས་མཉམ་ལྷན་ཅིག་ཏུ་གྲུབ་ན། ཤེས་པ་དེ་ནི་
ཤེས་བྱ་ཅི་ལ་དམིགས་ནས་སྐྱེ་སྟེ་དམིགས་བྱ་གྲུབ་ན་དམིགས་བྱེད་
ཀྱང་གྲུབ་པས་སྔ་མས་ཕྱི་མ་བསྐྱེད་མི་དགོས་པའི་ཕྱིར། འོན་ཏེ་
ཤེས་པ་ཉིད་ཤེས་བྱའི་ཕྱིས་ཡོད་ན་དེའི་ཚེ་ཤེས་བྱ་འགགས་ནས་མེད་
པས་ཤེས་པ་གང་ལས་སྐྱེ། ཞེས་ཏེ། འདི་དགག་བྱ་ལ་གཏུགས་པའི་
236



ལུགས་སོ། ། བཞི་པ་ཆོས་དྲན་ཉེ་བསྒོམ་པ་ནི། དེ་ལྟར་ལུས་ཚོར་
སེམས་གསུམ་དུ་མ་འདུས་ཆོས་རྣམས་ཐམས་ཅད་ཀྱི་སྐྱེ་བའང་བདེན་
པར་རྟོགས་པར་ཏེ་དམིགས་སུ་འགྱུར་བ་མ་ཡིན་ཏེ། སྔར་བཤད་
པའི་རིགས་པ་རྣམས་ཀྱིས་ཁེགས་པའི་ཕྱིར། གཉིས་པ་ བདེན་་་་་
གཉིས་སོགས་མི་འཐད་པའི་རྩོད་པ་སྤོང་བ་ལ་གསུམ། ཧ་ཅང་ཐལ་
བ་སྤང་བ་དང༌། རྣམ་དཔྱོད་མི་འཐད་པར་ཐལ་བ་སྤང་བ་དང་།
དོན་ཤེས་བདེན་པར་གྲུབ་པ་ལ་སྒྲུབ་བྱེད་མེད་པར་བསྟན་པའོ། །
དང་པོ་ནི། གལ་ཏེ་ཡུལ་དབང་སོགས་བདེན་དངོས་ཅིར་ཡང་མ་
གྲུབ་པ་དེ་ལྟར་ན་ཀུན་རྫོབ་ཀྱང་མེད་དགོས། དེ་མེད་ན་ལུགས་དེ་
ལ་གཞི་བདེན་གཉིས་ག་ལ་ཡོད་དེ་མེད་པས། ལམ་ཐབས་ཤེས་
སོགས་ཀྱང་མེད་པར་འགྱུར་རོ། ། དེར་མ་ཟད་དེ་ཡང་ཀུན་རྫོབ་
ཅེས་བྱ་བ་ནི། གཞན་གྱིས་སྒྲོ་བཏགས་པར་འདོད་ལ། དེ་ལྟར་ན་
དོན་དམ་དུ་སེམས་ཅན་མ་གྲུབ་པས་དེ་མྱ་ངན་ལས་ག་ལ་འདའ་སྟེ།
འདའ་མི་སྲིད་པར་འགྱུར་རོ། ། ཞེས་རྒོལ་ལོ། ། དེ་ལྟར་བརྒལ་བ་
ནི་ཀུན་རྫོབ་གཉིས་ཀྱི་དབྱེ་བ་མི་ཕྱེད་ནས་རྩོད་པ་སྟེ། འདི་སྙམ་དུ་
ཀུན་རྫོབ་ཡིན་ན་བདེན་འཛིན་གྱི་ངོར་གྲུབ་དགོས་པ་ལ་སེམས་ཅན་
དེར་མ་གྲུབ་པར་ཁས་ལེན་པས་མྱ་ངན་ལས་འདའ་བར་ག་ལ་རུང་
237



སྙམ་པའོ། །ལན་ནི། ཀུན་རྫོབ་བདེན་པ་ཞེས་པའི་ཀུན་རྫོབ་འདི་
ནི་གཞན་སེམས་ཀྱིས་བསྡུས་པའི་རྣམ་རྟོག་བདེན་ཞེན་ཏེ། དེའི་
ངོར་གྲུབ་ པ་དེ་ནི་རང་གི་ལུགས་ཀྱི་ཀུན་རྫོབ་ ཏུ་ གྲུབ་ པ་མིན་ལ།
དེར་གྲུབ་པའི་ཚད་ནི་གང་དོན་དམ་དུ་བཀག་ཀྱང་ཕྱིས་དེ་གཏན་
མེད་དུ་མ་སོང་བར་ཚད་མས་ངེས་པར་བྱར་ཡོད་ན་དེ་ཀུན་རྫོབ་ཏུ་
ཡོད་པར་འཇོག་ལ། དེ་མིན་ན་ཀུན་རྫོབ་ཏུ་མེད་པ་ཉིད་དེ། འདིའི་
ཀུན་རྫོབ་ནི་ཐ་སྙད་པའི་ཚད་མའོ། ། ཆེས་གསལ་བར་བཤད་ཡོད་
དོ༑ ༑ གལ་ཏེ་ཐམས་ཅད་བདེན་པར་མེད་ན་བརྟག་བྱ་རྟོག་བྱེད་
ཀྱང་མི་འཐད་པར་འགྱུར་རོ་ཞེ་ན། ཡུལ་ཅན་རྟོག་པར་བྱེད་པ་
དང་ཡུལ་བརྟག་པར་བྱ་བ་དག་རང་བཞིན་གྱིས་འཇོག་མི་ནུས་ཀྱང་
གཉིས་པོ་ཕན་ཚུན་གཅིག་ལ་གཅིག་བརྟེན་ནས་འཇོག་པ་ཡིན་ཏེ།
རྩ་ཤེས་ལས། བྱེད་པོ་ལས་ལ་བརྟེན་བྱས་ཤིང་། ། ལས་ཀྱང་བྱེད་
པོ་དེ་ཉིད་ལ། །བརྟེན་ནས་འབྱུང་བ་མ་གཏོགས་པ། །འགྲུབ་པའི་
རྒྱུ་ནི་མ་མཐོང་ངོ༌། ། ཞེས་གསུངས་པ་ལྟར། ཇི་ལྟར་འཇིག་རྟེན་
གྱི་གྲགས་པ་ཙམ་ལ་བརྟེན་ནས་རྣམ་པར་དཔྱོད་པ་ཐམས་ཅད་བརྗོད་
པའི་ཕྱིར་རོ། ། གཉིས་པ་རྣམ་དཔྱོད་མི་འཐད་པའི་རྩོད་པ་སྤོང་བ་
ནི༔ གང་ཚེ་ཆོས་ཐམས་ཅད་དོན་དམ་ལ་རྣམ་པར་དཔྱད་པའི་རྣམ་
238



དཔྱོད་ཀྱིས་ནི་དཔྱོད་པར་བྱེད་དགོས་ན། དེ་ཚེ་རྣམ་པར་དཔྱོད་
བྱེད་དེ་ཡང་ནི་རྣམ་པར་དཔྱོད་དགོས་པའི་ཕྱིར་ན་ཐུག་པ་མེད་པའི་
སྐྱོན་དུ་འགྱུར་རོ། ། ཞེ་ན། སྐྱོན་མེད་དེ་དཔྱད་བྱ་གང་ལ་རྣམ་
པར་དཔྱད་པར་བྱས་ན་མི་རྙེད་ལ་གང་མི་རྙེད་པ་དེའི་ཚེ་རྣམ་པར་
དཔྱོད་བྱེད་ལ་ནི་དམིགས་སའི་རྟེན་ཡོད་པ་མིན་ཞིང་། དེའི་ཚེ་དཔྱོད་
བྱེད་ལ་རྟེན་མེད་པའི་ཕྱིར་ན་མི་སྐྱེ་སྟེ། ཚུལ་དེ་ལྟ་བུས་སྐྱེ་མེད་དུ་
སོང་བ་དེ་ཡང་དམིགས་པ་མེད་པར་རབ་ཏུ་ཞི། ཞེས་བྱ་བའི་ཚུལ་
གྱིས་ཞི་བ་མྱ་ངན་ལས་འདས་པར་བརྗོད་པའི་ཕྱིར་རོ། ། མདོར་ན།
དཔྱད་བྱ་མི་དམིགས་པར་རྟོགས་ན་དཔྱོད་བྱེད་ཀྱང་མི་དམིགས་པར་
ཤུགས་ཀྱིས་རྟོགས་ཏེ། དཔེར་ན་བསྲེག་བྱའི་ཤིང་ཟད་པ་ཉིད་ཀྱིས་
སྲེག་བྱེད་ཀྱི་མེ་ངང་གི་ཞི་བ་བཞིན་ནོ། ། ཞེས་དགོངས་སོ། །
གསུམ་པ་ནི། །ཇི་ སྐད་དུ། དབུ་མ་འཇུག་པ་ལས། དངོས་་་
རྣམས་མཐའ་དག་དངོས་པོ་མེད་པར་རྟོགས་སུ་གཞུག་པར་ནི། །
ནུས་པར་ཆེས་སླ་ཇི་ལྟ་དེ་ལྟར་རང་བཞིན་གཞན་དག་ལ། ། ཁོང་དུ་
ཆུད་པར་བདེ་བླག་ཏུ་ནི་ནུས་པ་མ་ཡིན་ནོ། – ། ཞེས་གསུངས་པ་ལྟར།
དངོས་སྨྲ་བ་གང་གི་ལྟར་ན་དཔྱད་བྱ་དཔྱོད་བྱེད་ཀྱི་དོན་ཤེས་འདི་
གཉིས་པོ་བདེན་པར་ བསྒྲུབ་དགོས་ན་དེ་ཉིད་ཤིན་ཏུ་དཀའ་བར་
. 239



གནས་ཏེ། སྒྲུབ་བྱེད་ཀྱི་རིགས་པ་མི་རྙེད་པའི་ཕྱིར། འདི་ལྟར་
གལ་ཏེ་ཤེས་པའི་དབང་ལས་ཤེས་བྱའི་དོན་བདེན་པར་གྲུབ་པ་འཇོག་
དགོས་ན། ཤེས་པ་བདེན་པར་ཡོད་པ་ཉིད་ལ་རྒྱབ་རྟེན་གྱི་ཚད་མ་
ཅི་ཞིག་ཡོད་དེ། རང་རིག་ནི་བཀག་ཟིན་པའི་ཕྱིར། འོན་ཏེ་ཤེས་
བྱ་བདེན་ཡོད་སྔར་གྲུབ་པ་ལས་ཤེས་པ་བདེན་ཡོད་ཕྱིས་གྲུབ་བོ་ཞེ་ན།
དེའི་སྔོན་དུ་ཤེས་བྱ་བདེན་ཡོད་ལའང་ཚད་མའི་རྒྱབ་རྟེན་ཅི་ཞིག་
ཡོད་ དེ་མེད་དོ། ། དེ་གཉིས་ ཅི་ སྟེ་ཕན་ཚུན་གཅིག་དབང་གིས་
གཅིག་ཤོས་ཡོད་པར་འཇོག་གོ་ཞེ་ན། གཉིས་ཀ་ཡང་ནི་རང་བཞིན་
མེད་པར་འགྱུར་ཏེ། ཕན་ཚུན་ལྟོས་ནས་གྲུབ་པའི་ཕྱིར། དཔེར་
ན་ཕ་དང་བུ་གཉིས་ཕན་ཚུན་ལྟོས་ནས་གྲུབ་པས་བདེན་པར་མ་གྲུབ་
པ་བཞིན་ནོ། ། འོ་ན་དེ་གཉིས་ལྟོས་ནས་གྲུབ་ཚུལ་ཇི་ལྟ་བུ་ཞེ་ན།
གལ་ཏེ་གང་ལ་བུ་མེད་ན་དེ་ཉིད་ཕ་མིན་པས་ན་ཕ་གང་ཡིན་རང་གི་
བུ་ལ་ལྟོས་ནས་འཇོག་ལ། ཕ་མེད་ན་བུ་ཉིད་གང་ལས་བྱུང་བ་ཡིན་
ཏེ་རྒྱུ་མེད་པས་བུ་གང་ཡིན་རང་གི་ཕ་ལ་བརྟེན་ནས་འཇོག་གོ ། དེ་
བས་ན་བུ་མེད་པར་ནི་ཕ་མེད་ལ། ཕ་མེད་པར་ནི་བུ་མེད་པ་དེ་
བཞིན་དོན་ཤེས་དེ་གཉིས་ཀྱང་ཡིན་པས། གཉིས་ཀ་རང་བཞིན་
མེད་པ་ཉིད་དོ། ། ཞེས་བྱ་བར་གྲུབ་བོ། ། འགལ་སྤོང་གི་ལན་
240



དགག་པ་ནི། གལ་ཏེ་མྱུ་གུ་ས་བོན་ལས་སྐྱེ་ཞིང་། ས་བོན་རང་
བཞིན་ཡོད་པར་ནི་སྐྱེ་བ་དེ་ཉིད་ཀྱིས་རྟོགས་ནུས་པ་བཞིན་དུ་ཤེས་བྱ་
གང་ལས་སྐྱེས་པའི་ཤེས་པ་ཡིས་ཤེས་བྱ་དེ་རང་བཞིན་ཡོད་པ་ནི་ཅིས་
མི་རྟོགས་ཏེ་རྟོགས་ནུས་སོ་ཞེ་ན། མ་ཡིན་ཏེ་གང་ཕྱིར་མྱུ་གུ་ནི་རང་
ལས་གཞན་པའི་ཤེས་པ་ཡིས་བཟུང་ནས་ས་བོན་ཡོད་ཅེས་རྟོགས་པར་
འགྱུར་ན། རྒྱུ་མཚན་གང་ཕྱིར་ཤེས་བྱ་དེ་རྟོགས་པའི་ཤེས་པ་བདེན་
པར་ཡོད་པ་ཉིད་གང་ལས་རྟོགས་ཏེ། རང་གིས་རྟོགས་པ་བཀག་
ཟིན་ཅིང་། གཞན་གྱིས་རྟོགས་པ་ཁས་མི་ལེན་པའི་ཕྱིར། གསུམ་
པ་བདག་མེད་སྒྲུབ་པའི་གཏན་ཚིགས་འགོད་པ་ལ་གསུམ་སྟེ། རྡོ་རྗེ་
གཟེགས་མའི་གཏན་ཚིགས་དང༌། རྟེན་འབྲེལ་གྱི་གཏན་ཚིགས་་
དང༌། ཡོད་མེད་སྐྱེ་འགོག་གི་གཏན་ཚིགས་སོ། ། དང་པོ་ལ་ལྔ་སྟེ།
དང་པོ་རྒྱུ་མེད་ལས་སྐྱེ་བའི་ལུགས་དགག་པ་ནི། རྒྱང་ཕན་པ་ན་རེ།
རྨ་བྱའི་མདོངས་དང་ཚེར་མའི་རྣོ་བ་སོགས་ཕྱི་ནང་གི་ཆོས་ཐམས་
ཅད་ངོ་བོ་ཉིད་ཀྱིས་སམ་རྒྱུ་མེད་ལས་སྐྱེ་བ་ཡིན་ནོ། ། ཞེས་ཟེར་རོ།
དེ་ལ་མངོན་སུམ་གྱིས་གནོད་པ་སྟོན་པ་ནི། རེ་ཞིག་འཇིག་རྟེན་
པའི་མངོན་སུམ་གྱིས་ཀྱང་མྱུ་གུ་ལ་སོགས་པའི་རྒྱུ་རྣམས་ཐམས་ཅད་
མཐོང་བ་ཡིན་ན་རྒྱུ་མེད་ལས་སྐྱེ་བ་ལ་ནི་མངོན་སུམ་གྱིས་ཀྱང་གནོད་
241



ལ། རིགས་པས་ཀྱང་པད་མའི་སྡོང་བུ་ལ་སོགས་པ་མི་འདྲ་བའི་
དབྱེ་བ་ཇི་སྙེད་འཇུག་པ་ནི་རྒྱུ་ཡི་དབྱེ་བས་བསྐྱེད་པ་ཡིན་པས་དེ་དག་
རྒྱུ་ལྡན་ཡིན་པར་རིགས་པས་ཀྱང་གྲུབ་བོ། ། འོ་ན་རྒྱུའི་དབྱེ་བ་མི་
འདྲ་བ་གང་གིས་བྱས་ཤེ་ན། དེའི་སྔར་གྱི་རྒྱུ་ཡིས་དབྱེ་བ་ཉིད་ལས་སོ།
འོ་ན་ཅིའི་ཕྱིར་རྒྱུ་མི་འདྲ་བ་ཡིས་འབྲས་བུ་མི་འདྲ་བ་སྐྱེད་པར་ནུས་ཤེ་
ན། དེ་ཡང་ངོ་བོ་ཉིད་ལས་མིན་གྱི་སྔར་གྱི་རྒྱུའི་མཐུ་ཉིད་ལས་སོ།
གཉིས་པ་མི་མཐུན་པའི་རྒྱུ་ལས་སྐྱེ་བ་དགག་པ་ལ། ཐོག་མར་་་་
དབང་ཕྱུག་གི་དོན་དྲིས་ནས་དགག་པ་ནི། བྱེ་བྲག་པ་སོགས་ན་རེ།
དབང་ཕྱུག་རྟག་པ་འགྲོ་བའི་རྒྱུ་ཡིན་པས་དངོས་པོ་གང་ཡང་རྒྱུ་མེད་
ལས་བྱུང་བའང་མིན། དཀར་ནག་གི་ལས་ལས་བྱུང་བའང་མིན་ནོ།
ཞེ་ན། རེ་ཞིག་དབང་ཕྱུག་ཅེས་པ་གང་ཡིན་པ་སྨོས་དང་། དེ་ནི་
འབྱུང་བ་ཆེན་པོ་རྣམས་ཡིན་ནོ། །ཞེ་ན། དེ་རྣམས་སྣོད་བཅུད་ཀྱི་
རྒྱུར་འགྲོ་བ་དེ་ལྟ་ཡིན་མོད་ཀྱི། དེའི་ཚེ་དབང་ཕྱུག་གི་མིང་ཙམ་
ལའང་ཅི་ཞིག་གིས་ངལ་བ་བྱས་ནས་རྩོད་དེ། དོན་ལ་མི་མཐུན་པ་
མེད་པའི་ཕྱིར། འོན་ཀྱང་ཁྱོད་ལ་གནོད་བྱེད་མང་སྟེ། འདི་ལྟར་
ས་སོགས་དེ་དག་ནི་དུ་མ་དང་། མི་རྟག་པ་དང་། གཡོ་བ་མེད་པ་
ཡིན་ཞིང་། དབང་ཕྱུག་ནི་དེ་ལས་ལྡོག་སྟེ་ཆ་མེད་གཅིག་པུ་དང་།
242



རྟག་དངོས་དང་། བློའི་གཡོ་བ་དང་བཅས་ལ། དེ་བཞིན་དུ་ས་
སོགས་ནི་ལྷ་མིན་ཞིང་། བགོམ་བྱ་ཉིད་དང་མི་གཙང་བས་ན། དེ་
དག་ནི་དབང་ཕྱུག་ཉིད་མ་ཡིན་ནོ། ། མདོར་ན་དབང་ཕྱུག་ཅེས་པ་
ནི། ལྷར་གཏོགས་པ་གཙང་ཞིང་མཆོད་པར་འོས་པ། རྟག་པ་
ཡིན་པ། གཅིག་པུ་ཡིན་པ། ཀུན་གྱི་བྱེད་པོ་ཡིན་པ་སྟེ་ཁྱད་ཆོས་
ལྔ་ལྡན་ཞིག་ལ་འདོད་དོ། ། གལ་ཏེ་དབང་ཕྱུག་ནམ་མཁའ་ཡིན་ནོ་
ཞེ་ན་ཡང་མིན་ཏེ། དེ་ལ་གཡོ་བའི་སེམས་མེད་པའི་ཕྱིར། བདག་
ཀྱང་དབང་ཕྱུག་མིན་ཏེ། སྔར་ནི་བཀག་ཟིན་པའི་ཕྱིར། གལ་ཏེ་བློའི་
བསམ་བྱ་མིན་པའི་བྱེད་པོ་ཡིན་ནོ་ཞེ་ན་ཡང་མི་འཐད་དེ། བསམ་བྱ་
མིན་པ་ལ་བསམས་ནས་དེའི་མཚན་ཉིད་སོགས་བརྗོད་པས་ཅི་ཞིག་བྱ་
སྟེ། དོན་མེད་པའི་ཕྱིར། གསུམ་པ་རྟག་ དངོས་ལ་འབྲས་བུ་་་
བསྐྱེད་པའི་བྱ་བ་མི་རུང་བ་ནི། དབང་ཕྱུག་དེས་བསྐྱེད་པར་འདོད་
བའི་འབྲས་བུའང་གང་ཞིག་ཡིན། བདག་ནི་ཡིན་ནོ་ཞེ་ན། དེ་དང་
ས་སོགས་ཀྱི་རྡུལ་ཕྲན་དང་དབང་ཕྱུག་གི་ངོ་བོའང་རྟག་པ་མིན་ནམ་
སྟེ་ཡིན་ པས། དེའི་ ཚེ་ བསྐྱེད་བྱ་སྐྱེད་བྱེད་ དུ་མི་རུང་བར་ ཐལ།
རྟག་ དངོས་ ཡིན་ པའི་ ཕྱིར། འཁོར་ གསུམ་ ལ་ ལན་མེད་དོ། །
གཞན་ཡང་ཤེས་པ་གང་ཡིན་ཤེས་བྱ་ལས་སྐྱེ་བ་དང་། ཐོག་མེད་
243



ནས་བདེ་སྡུག་གང་ཡིན་རང་རང་གི་ལས་ལས་སྐྱེ་བ་ཡིན་ན་དབང་
ཕྱུག་དེ་ཡིས་འབྲས་བུ་གང་ཞིག་བསྐྱེད་པ་སྨྲོས་ཤིག་དང་། ཅི་ཡང་
སྐྱེད་པ་མེད་དོ། ། བཞི་པ་དངོས་རྒྱུ་ལ་ཐོག་མ་མེད་པ་དང་དངོས་
འབྲས་ལ་ཐོག་མ་ཡོད་པ་སོགས་འགལ་བ་ནི། རྒྱུ་དབང་ཕྱུག་ལ་
ཐོག་མ་ཡོད་པ་མིན་ན། འབྲས་བུའི་ཐོག་མ་ག་ལ་ཡོད་དེ། ཅིའི་
ཕྱིར་ན་དངོས་རྒྱུ་ཆ་ཚང་ཐོག་མེད་ནས་གྲུབ་པ་དང་། དེའི་འབྲས་
བུ་དུས་རིང་པོའི་རྗེས་སུ་གྲུབ་པ་ཆེས་ཤིན་ཏུ་འགལ་བའི་ཕྱིར་རོ། །
གཞན་ཡང་རྒྱུ་དབང་ཕྱུག་རྟག་ཁྱབ་ཏུ་གནས་ན་འབྲས་བུ་ཐམས་ཅད་
དུས་རྟག་ཏུ་ཅིའི་ཕྱིར་བྱེད་པ་མིན་ཏེ་བྱེད་རིགས་པར་ཐལ། དེ་ནི་
གཞན་གང་ལའང་ལྟོས་པ་མིན་པར་འབྲས་བུ་ ཐམས་ཅད་ཇི་ལྟར་
འདོད་འདོད་དུ་བྱེད་པའི་ཕྱིར། རྟགས་གྲུབ་ སྟེ། དབང་ཕྱུག་
དེས་བྱས་པ་མིན་པའི་དངོས་པོ་གཞན་ཡོད་པ་མིན་ན། དེས་འབྲས་
བུ་འདི་བསྐྱེད་པ་གཞན་གང་ལ་ཇི་ལྟར་ལྟོས་པར་འགྱུར་ཏེ། ལྟོས་
ས་གཞི་མ་གྲུབ་པའི་ཕྱིར། གལ་ཏེ་དེ་ལྟར་ཁས་བླངས་པ་ལ་རིགས་
པའི་དཔུང་མི་ བཟོད་ནས་ ཅིས་ ཀྱང་ རྐྱེན་ གཞན་ ལ་ ལྟོས་ སོ་ ཞེ་ན།
དེ་ ལྟ་ ན་ རྐྱེན་ ཚོགས་པ་ཉིད་ འབྲས་ བུའི་ རྒྱུ་ ཡིན་ པར་ འགྱུར་གྱི།
དབང་ཕྱུག་ཉིད་མིན་ཏེ། འདི་ལྟར་རྐྱེན་ཚོགས་ན་དབང་ཕྱུག་ལ་
244



འབྲས་བུ་མི་སྐྱེད་པའི་དབང་མེད་ཅིང་། རྐྱེན་དེ་མེད་པར་ནི་་་
དབང་ཕྱུག་ལ་སྐྱེད་པའི་དབང་མེད་པའི་ཕྱིར། གལ་ཏེ་དབང་ཕྱུག་
གིས་མི་འདོད་བཞིན་དུ་འགྲོ་བའི་བདེ་སྡུག་སོགས་བྱེད་ན་དེ་གཞན་
གྱི་དབང་ཅན་དུ་ཐལ་བས་རང་དབང་བའི་ངོ་བོ་ཉམས་ལ། འདོད་
ནས་བྱེད་ནའང་འདོད་པ་ལ་རག་ལས་པར་འགྱུར་བ་ སྟེ་དེས་བྱེད་
པར་འགྱུར་ཞིང༌། འདོད་པས་བྱེད་ནའང་དབང་ཕྱུག་གིས་བྱེད་པ་
ག་ལ་ཡིན་ཏེ་མིན་ནོ། ། ལྔ་པ་རྡུལ་ཕྲན་རྒྱུར་སྨྲ་བ་དགག་པ་ནི།
གང་དག་རྡུལ་ཕྲན་རྟག་པ་འགྲོ་བའི་བྱེད་པོར་སྨྲ་བ་དེ་དག་ཀྱང་ནི་
སྔར་བཟློག་ཟིན་ཏེ། གང་དུ་ན། དེ་ཡང་ཕྱོགས་ཆའི་དབྱེ་བ་ཡིས།
ཞེས་སོགས་ཀྱི་སྐབས་སུའོ། ། མཚམས་འདི་ནས་གྲངས་ཅན་དགག་
པ་སྟེ། འོན་ཏེ་སྔར་ནི་དེས་ཇི་ལྟར་འདོད་པའི་བདག་དགག་པ་
ཡིན་ལ། འདིར་ནི་སྤྱི་གཙོ་བོ་དགག་པ་ཡིན་པས་མི་ཟློས་སོ། །
དེས་ན་འདི་ལ་གཉིས་ལས། དང་པོ་འདོད་པ་བརྗོད་པ་ནི། གཙོ་
བོ་རྟག་པ་ཉག་ བ་ ཅིག་འགྲོ་བའི་རྒྱུ་ཡིན་པར་ནི་གྲངས་ཅན་པས་་་་
འདོད་ལ། དེའི་ངོ་བོ་ནི་བདེ་སྡུག་བཏང་སྙོམས་གསུམ་དང་མིང་གི་
རྣམ་གྲངས་སུ་གྱུར་པའི་སྙིང་སྟོབས་དང༌། རྡུལ་དང་མུན་པ་ཞེས་
བྱ་བའི་ཡོན་ཏན་གསུམ་ཆ་མཉམ་གནས་པ་ལ་ནི་གཙོ་བོ་ཞེས་བྱ་བར་
245



རབ་ཏུ་བརྗོད་དེ། དེ་གསུམ་ཆ་མི་མཉམ་པ་ལ་འགྲོ་བ་སྟེ་རྣམ་་
འགྱུར་ཡིན་པར་བརྗོད་དོ། །གཉིས་པ་དེ་དགག་པ་ནི། གང་ཡང་
གཙོ་བོ་ཆ་མེད་གཅིག་ཉིད་ལ་རང་བཞིན་གསུམ་ཉིད་དུ་གནས་པ་ནི་
གཏན་ནས་རིགས་པ་མིན་ཏེ། འདི་ལྟར་རང་བཞིན་ཆ་མེད་གཅིག་
ཉིད་མིན་པར་ཐལ། ཡོན་ཏན་གསུམ་གྱི་ཆ་དང་བཅས་པའི་ཕྱིར་
ཞེས་པའི་རིགས་པས་གནོད་ལ། རྒྱུ་མཚན་དེས་ན་གཙོ་བོ་དེ་ནི་
བློས་སྦྱར་བ་ཙམ་ཡིན་གྱི། དོན་ལ་ཡོད་པ་མིན་ནོ། ། དེ་བཞིན་
ཡོན་ཏན་གསུམ་ཡོང་སོ་སོར་ཆ་མེད་གཅིག་བདེན་དུ་ཡོད་པ་མིན་ཏེ།
དེ་རེ་རེ་ཡང་སོ་སོར་ཡོན་ཏན་རྣམ་པ་གསུམ་གསུམ་གྱི་བདག་ཉིད་
ཡིན་པའི་ཕྱིར། དེ་ལྟར་དཔྱད་པ་ན་ཡོན་ཏན་གསུམ་མཉམ་པའི་གཙོ་
བོ་མེད་ཅིང་། དེ་མེད་ན་སྒྲ་སོགས་རྣམ་འགྱུར་དག་ཀྱང་ཡོད་པ་
ཉིད་ཤིན་ཏུ་རྒྱང་རིང་བར་འགྱུར་རོ། ། སེམས་མེད་གོས་ལ་སོགས་
པ་ལ་བདེ་སྡུག་སོགས་ཡོད་པ་སྲིད་པའང་མིན་པའི་ཕྱིར་བདེ་སོགས་
ཆ་མཉམ་ཀུན་གྱི་རང་བཞིན་ཡིན་པའང་ཉམས་སོ། ། གལ་ཏེ་གོས་
སོགས་ཀྱི་དངོས་པོ་རྣམས་བདེ་སོགས་དེ་དང་དེའི་རྒྱུའི་རང་བཞིན་དུ་
བདེན་པས་དེ་དག་ལ་བདེ་ སོགས་ མི་ འཇུག་ པའི་སྐྱོན་མེད་ཅེ་ན།
དངོས་པོ་གང་ཡིན་བདེན་མེད་དུ་རྣམ་པར་དཔྱད་ཟིན་པ་མིན་ནམ་
246



སྟེ་དཔྱད་ཟིན་པས། གོས་ཚིག་པའི་ཐལ་བ་ལས་སྣལ་མ་ཚོལ་བའི་
ངལ་བ་མ་བྱེད་ཅིག གང་དུ་དཔྱད་ན་ཡོད་ཉིད་ཤིན་ཏུ་རྒྱང་རིང་
འགྱུར། ཞེས་སོགས་ཀྱི་སྐབས་སུའོ། །ཁྱོད་ཀྱི་ལྟར་ན་གོས་སོགས་
ཀྱི་རྒྱུ་ཡང་བདེ་སོགས་ཆ་མཉམ་པའི་རང་བཞིན་ཉིད་ཡིན་ན་རང་
བཞིན་དེ་ལས་སྣམ་སོགས་འབྱུང་བའང་མེད་ལ། སྣུམ་སོགས་ལས་
ནི་བདེ་སོགས་འབྱུང་བ་ཡིན་ཞེས་གོ་ལྡོག་སྟེ་སྨྲ་བའང་ཇི་ལྟར་རིགས།
དོན་བསྡུས་ན། རང་བཞིན་ཅན་གོས་སོགས་རྣམ་འགྱུར་དེ་རྣམས་
མེད་པའི་ཕྱིར་ན་རང་བཞིན་བདེ་སོགས་མེད་ཅེས་བྱ་བར་གྲུབ་བོ།
གཞན་ཡང་བདེ་སོགས་རྟག་པ་ཉིད་དུ་ཡང་རེས་འགར་མ་ཟད་ནམ་
ཡང་དམིགས་པ་ཡོད་པ་མ་ཡིན་ཏེ། འདི་ལྟར་བདེ་སོགས་རྟག་པ་
ཉིད་དུ་གསལ་བར་ཡོད་པ་ཉིད་ཡིན་ན་དེ་དང་དེའི་མྱོང་བ་ཅིའི་ཕྱིར་
འཛིན་པ་མ་ཡིན། གལ་ཏེ་དེ་ཉིད་ཕྲ་མོར་གྱུར་ནས་མི་འཛིན་པ་
ཡིན་ན་དེ་རགས་པ་དང་ཕྲ་བའང་ཇི་ལྟར་ཡིན་པ་སྨྲོས་ཤིག གལ་
ཏེ་རགས་པ་དོར་ནས་ཕྲ་བར་འགྱུར་བས་ཡིན་ན། ཕྲ་རགས་དེ་
དག་ནི་མི་རྟག་ཉིད་ཡིན་པས་བདེ་སོགས་རྟག་པའི་གྲུབ་མཐའ་ཉམས་
སོ༑ ༑ བདེ་སོགས་ཕྲ་རགས་མི་རྟག་ཡིན་པ་དེ་བཞིན་དངོས་པོ་
ཐམས་ཅད་ནི་མི་རྟག་ཉིད་དུ་ཅིས་མི་འདོད་དེ་འདོད་རིགས་སོ། །
247



དེ་ལ་ཁོ་ན་རེ། བདེ་སོགས་ཀྱི་ཕྲ་རགས་མི་རྟག་པ་ཡིན་དུ་ཆུག་ཀྱང་།
དེ་དག་གི་ངོ་བོ་རྟག་བརྟན་ཆ་མེད་ཀྱི་རང་བཞིན་ལས་འདའ་བ་མེད་
དོ་ཞེ་ན། བདེ་བའི་རགས་པ་བདེ་བ་ལས་གཞན་ཡིན་ནམ་མིན།
མིན་ན་བདེ་བ་གསལ་བར་མི་རྟག་པ་ཉིད་དུ་གྲུབ་ལ། དེས་སྡུག་
བསྔལ་དང་བཏང་སྙོམས་ཀྱང་མཚོན་ནོ། །གལ་ཏེ་རགས་པ་བདེ་བ་
ལས་གཞན་ཡིན་ན་བདེ་སོགས་རང་བཞིན་དང་གནས་སྐབས་ཕྲ་་་
རགས་སོགས་ངོ་བོ་དབྱེར་མེད་གཅིག་ཡིན་པའི་རྩ་བའི་དམ་བཅའ་
འཇིག་གོ །འདི་ལྟ་བུའི་གནད་འཕིགས་པའི་བཤད་པ་གཞན་དུ་མ་
མཐོང་ངོ༌། །དངོས་པོའི་སྐྱེ་ཚུལ་ལ་བརྟཌ་ནས་འགོག་པ་ནི།གལ་ཏེ་རྒྱུ་
དུས་ན་མེད་པ་འགའ་ཡང་ནི་སྐྱེ་བ་མིན་ཏེ། དེ་འདྲ་མེད་པའི་ཕྱིར་
ཞེས་ཁྱོད་འདོད་ན། མངོན་པར་གསལ་བ་རྒྱུ་དུས་ན་མེད་པར་སྐྱེ་བར་
ནི་ཁྱོད་མི་འདོད་ཀྱང་དོན་ལ་ནི་གནས་པ་ཉིད་དེ། སྐྱེ་བའི་དོན་ནི་
སྔར་མི་གསལ་བ་ཕྱིས་བློ་ཡུལ་དུ་གསལ་བ་ལ་བྱེད་པའི་ཕྱིར། ཁྱོད་
ལ་ཧ་ཅང་ཐལ་བའང་འཇུག་པ་ནི། གལ་ཏེ་རྒྱུ་ལ་འབྲས་བུ་གནས་
ན༑ ཟན་ཟ་ཚེ་མི་གཙང་ཟ་བར་འགྱུར་བ་དང་། རས་ཀྱི་རིན་
གྱིས་རས་བལ་གྱི་ས་བོན་ཉོས་ལ་བགོ་བར་གྱིས་ཤིག་ཅེས་གདམས་
རིགས་པར་ཐལ་བ་ལ་སོགས་ཏེ་ཉེས་པ་བརྗོད་ཀྱིས་མི་ལང་ངོ༌། །
248



དེའི་ལན་དགག་པ་ནི། རྒྱུ་ལ་འབྲས་བུ་གནས་ཀྱང་འཇིག་རྟེན་
རྨོངས་པས་མ་མཐོང་ནས་རས་གོན་གྱིས་དེའི་ས་བོན་མི་གོན་ནོ་ཞེ་ན།
མ་རྨོངས་པར་དེ་ཉིད་ཤེས་པར་འདོད་པ་སེར་སྐྱ་ལ་སོགས་པ་རྣམས་
ཀྱིས་ཀྱང་རྒྱུ་མི་བགོ་བར་འབྲས་བུ་གོན་པའི་རྣམ་གཞག་དེ་ཉིད་ལ་
གནས་པས། སྐྱོན་སྤོང་མི་ནུས་སོ། ། འཇིག་རྟེན་རྨོངས་པས་མི་
མཐོང་ཟེར་བའང་མི་རིགས་ཏེ། ཁྱོད་ཀྱི་ལུགས་ཀྱིས་དེ་ཉིད་ཤེས་པ་
དེ་འཇིག་རྟེན་ལ་ཡང་ནི་ཡོད་པས། རྒྱུ་ལ་འབྲས་བུ་གནས་པ་ཅི་སྟེ་
མཐོང་བ་མ་ཡིན་ཏེ། མཐོང་བར་ཁས་ལེན་དགོས་སོ། ། གལ་ཏེ་
འཇིག་རྟེན་གྱིས་མཐོང་བ་གནས་ལུགས་ལ་ཚད་མ་ཉིད་མིན་པས་སྐྱོན་
མེད་ཅེ་ན། འོ་ན་འཇིག་རྟེན་པས་གཟུགས་སོགས་གསལ་བ་སྟེ་རྣམ་
འགྱུར་མཐོང་བའང་བདེན་པ་མ་ཡིན་པར་ཐལ་ལོ། །རང་ལ་གནོད་
པ་སྤང་བ་ནི། གལ་ཏེ་དབུ་མ་པའི་ལུགས་ཀྱིས་ཆོས་གཞན་མ་ཟད་
ཚད་མའང་དོན་དམ་པར་ཚད་མ་མིན་ན། དེ་བརྫུན་པར་འགྱུར་ལ།
དེ་ལྟ་ན་དེས་གང་གཞལ་བའང་བརྫུན་པར་མི་འགྱུར་རམ་སྟེ་འགྱུར་
བས། དེ་ཉིད་དུ་སྟེ་དོན་དམ་པར་ན་སྟོང་པ་ཉིད་ཀྱང་མ་གྲུབ་པས་
དེ་སྒོམ་པ་ཡང་རྒྱུ་མཚན་དེའི་ཕྱིར་མི་འཐད་པར་འགྱུར་རོ་ཞེ་ན།
སྟོང་ཉིད་བདེན་པར་མེད་པ་བདེན་ཏེ། ཅིའི་ཕྱིར་ན་གལ་ཏེ་བདེན་
29



ན
མེད་བདེན་པར་གྲུབ་ན་སྒྲོན་བརྟགས་པའི་དངོས་པོ་དགག་བྱ་བདེན་
གྲུབ་བཀག་པ་ལ་མ་རེག་པར་ཏེ་མ་ལྟོས་པར་དགག་བྱ་དེའི་དངོས་པོ་
མེད་པའི་བདེན་སྟོང་སྒྲུབ་པ་རང་དབང་བའི་ཚུལ་གྱིས་འཛིན་རྒྱུ་ཡོད་
དགོས་པ་ལ་དེ་ལྟར་འཛིན་ནུས་པ་མ་ཡིན་པའི་ཕྱིར། གཞུང་གི་
དགོངས་པ་ཇི་ལྟ་བ་བཞིན་བཤད་ཡོད་དོ། ། དེའི་ཕྱིར་ཆོས་ཅན་
བརྫུན་པའི་དངོས་པོ་གང་ཡིན་པ་དེའི་ཆོས་ཉིད་དངོས་མེད་ཀྱང་
གསལ་བར་བརྫུན་པས། བདེན་མེད་བདེན་པར་གྲུབ་པའི་ལྟ་ངན་
ལ་བརྟེན་པར་མི་བྱའོ། ། དེས་ན་སྟོང་ཉིད་བདེན་པར་མ་གྲུབ་ཀྱང་
བདེན་འཛིན་གྱི་གཉེན་པོར་བསྒོམ་རིགས་ཏེ། དཔེར་ན་རྨི་ལམ་དུ་
བུ་ཤི་བར་རྨིས་ཏེ་སྡུག་བསྔལ་བ་ལ་བུ་དེ་མེད་སྙམ་པའི་རྨི་ལམ་གྱི་རྣམ་
རྟོག་ནི་བུ་དེ་ཡོད་པ་རྣམ་པར་རྟོག་པའི་གེགས་ཡིན་ལ། འོན་ཏེ་དེ་
ཡང་རྨི་ལམ་གྱིས་བསྡུས་པའི་བརྫུན་པ་ཡིན་ནོ་ཞེས་ཏེ། གཉེན་པོ་
བརྫུན་པ་བསྒོམས་པས་སྤང་བྱ་བརྫུན་པ་སྤོང་ནུས་པའི་དཔེའོ། །རྒྱུ་
མེད་དགག་པའི་དོན་བསྡུ་བ་ནི། – རྒྱུ་མཚན་དེ་ལྟ་བས་ན་དེ་ལྟར་
རིགས་པས་རྣམ་པར་དཔྱད་པས་ཆོས་འགའ་ཡང་རྒྱུ་མེད་ལས་སྐྱེ་བ་
ཡོད་པ་མ་ཡིན་ལ། རྐྱེན་སོ་སོ་བའམ་ཐམས་ཅད་འདུས་པའི་རྐྱེན་
རྣམས་ལ་ཡང་རུང་སྟེ་གནས་པ་ཡོད་པ་མ་ཡིན། དང་པོར་གཞན་
250



ནས་འོངས་པའང་མ་ཡིན་ལ། བར་དུ་བདེན་པར་གནས་པའང་མ་
ཡིན། ཐ་མར་གཞན་དུ་འགྲོ་བའང་མ་ཡིན་ཏེ། རིན་ཆེན་ཕྲེང་བ་
ལས། ཇི་ལྟར་སྒྱུ་མའི་གླང་པོ་ནི། ། གང་ནས་མ་འོངས་གར་མི་
འགྲོ། ། སེམས་རྨོངས་ཙམ་དུ་ཟད་པས་ན། ། ཡང་དག་ཉིད་་
གནས་པ་མེད། ། དེ་བཞིན་སྒྱུ་མའི་འཇིག་རྟེན་ནི། ། གང་ནས་
འོངས་གར་མི་འགྲོ། སེམས་རྨོངས་ཙམ་དུ་ཟད་པས་ན། ། ཡང་
དག་ཉིད་དུ་གནས་པ་མེད། ། ཅེས་གསུངས་པ་ལྟར་རོ། ། གཉིས་
པ་རྟེན་འབྲེལ་གྱི་རིགས་པ་ནི། དེ་བས་ན་བདག་དང་ཕུང་པོ་ ་
སོགས་དོན་དུ་བདེན་པར་མེད་པ་ལ་མ་རིག་རྨོངས་པས་བདེན་པད་
གང་བྱས་པ་འདི་ནི་སྒྱུ་མ་ལས་ནི་ཁྱད་ཅི་ཞིག་ཡོད་དེ་མེད་ལ། སྒྱུ་མས་
སྔགས་རྫས་ཀྱིས་སྤྲུལ་པའི་ཁང་བཟང་གང་ཡིན་དང་། ས་རྡོ་སོགས་
རྒྱུ་རྣམས་ཀྱིས་ནི་གང་སྤྲུལ་པར་གྱུར་པའི་ཁང་བཟང་དེ་དག་ནི་དང་
པོར་གྲུབ་པ་ན་གང་ནས་འོངས་པར་གྱུར་ཅིང་། ཕྱིས་འགགས་
ན་གང་དུ་འགྲོ་བའང་བརྟག་པར་གྱིས་དང༌། འགྲོ་འོང་མི་རྙེད་ །
དེའི་ ཕྱིར་ ས་ལུ་ ལྗང་ པའི་ མདོ་ ལས། འདི་ཡོད་ ན་འདི་ འབྱུང་།
ཞེས་སོགས་གསུངས་པ་ལྟར། རྒྱུ་གང་ཞིག་འབྲས་བུ་གང་དང་ནི་ཉེ་
བ་ཡིས་འབྲས་བུ་དེ་སྐྱེ་བ་མཐོང་བར་འགྱུར་ལ། ཚུལ་དེ་མེད་ན་ནི་
251



མིན་པ་རྐྱེན་ཉིད་འདི་པ་ཙམ་གྱི་རྟེན་འབྱུང་བཅོས་བུ་གཟུགས་བརྙན་
དང་མཚུངས་པ་དེ་ལ་བདེན་པ་ཉིད་ཇི་ལྟར་ཡོད་དེ་རྡུལ་ཙམ་ཡང་
མེད་དོ། །གསུམ་པ་ཡོད་མེད་སྐྱེ་འགོག་གི་གཏན་ཚིཊ་ནི། དངོས་
བོ་རང་བཞིན་གྱིས་ཡོད་པར་གྱུར་པ་ལ་རྒྱུ་ཡིས་དགོས་པ་ཅི་ཞིག་ཡོད་
དེ༔ རང་བཞིན་རྐྱེན་གྱིས་བཅོས་མི་དགོས་པའི་ཕྱིར། འོན་ཏེ་
དངོས་པོ་དེ་ནི་གཏན་ནས་མེད་ནའང་དེ་ལ་རྒྱུ་ཡིས་དགོས་པ་ཅི་ཞིག་
ཡོད་དེ། བྱེ་བ་བརྒྱ་ཕྲག་རྒྱུ་ཡིས་ཏེ་རྒྱུ་གང་གིས་ཀྱང་དངོས་པོ་མེད་
བ་ཡོད་པར་བསྒྱུར་དུ་མེད་པའི་ཕྱིར། གལ་ཏེ་དངོས་མེད་དངོས་པོ་
ལ་བསྒྱུར་དུ་མེད་པ་མ་ཡིན་ཏེ། དཔེར་ན་གང་དུ་སྔར་མྱུ་གུ་མེད་པ་
ལ་ཕྱིས་ཡོད་པར་བསྒྱུར་དུ་ཡོད་པའི་ཕྱིར་ཞེ་ན། སྤྱིར་དེ་ལྟར་ཡང་
ངོ་བོས་གྲུབ་པའི་ཕྱོགས་ལ་དེ་མི་རུང་སྟེ། འདི་ལྟར་དངོས་མེད་ཀྱི་
གནས་སྐབས་མ་བཏང་ནས་སམ་བཏང་ནས་འགྱུར་གྲང་། དང་པོ་
ལྟར་ན་གནས་སྐབས་དེ་དངོས་པོ་ཇི་ལྟར་ཡིན་ཏེ། དངོས་མེད་ཀྱི་
གནས་སྐབས་ཉིད་ཡིན་པའི་ཕྱིར། ཕྱི་མ་ལྟར་ན་དངོས་པོར་འགྱུར་
བ་གཞན་ཡང་གང་ཞིག་ཡིན་ཏེ། མྱུ་གུ་རང་ཉིད་སྔར་མེད་པའི་ཚེ་
ནི་དངོས་ཡོད་སྲིད་པ་མིན་ན་མེད་པ་དེ་དངོས་པོ་ཡོད་པར་ནམ་ཞིག་
ན་འགྱུར་ཏེ། རྐྱེན་གྱིས་འགྱུར་དུ་རུང་ན་དངོས་མེད་ཡིན་པ་དང་
252



འགལ་བའི་ཕྱིར། གཞན་ཡང་དངོས་པོ་སྐྱེས་པར་མ་གྱུར་པར་དངོས་
མེད་ཀྱི་ངོ་བོ་དང་ནི་འབྲལ་བར་མི་འགྱུར་ལ། དངོས་མེད་ཀྱི་ངོ་བོ་
དང་ནི་མ་བྲལ་ན་དངོས་པོར་ཡོད་པའི་སྐབས་མི་སྲིད་པས། དངོས་
མེད་ཀྱི་གནས་སྐབས་བཏང་ནས་ཅིག་ཤོས་སུ་འགྱུར་ཞེས་པའང་ཚིག་
ཙམ་སྟེ། བཏང་བའི་སྐབས་མི་རྙེད་པའི་ཕྱིར་རོ། །དོན་བསྡུས་ན་
དངོས་པོར་མ་གྱུར་པའི་ཚེ་དངོས་མེད་ཀྱི་གནས་སྐབས་དང་མི་འབྲལ་
ལ༑ གྱུར་པའི་ཚེ་དངོས་མེད་ཀྱི་གནས་སྐབས་མི་སྲིད་པས་དེ་བཏང་
མ་བཏང་གི་ཐ་སྙད་མི་ཐོབ་བོ། ། དེ་བཞིན་དུ་དངོས་པོའང་དངོས་
པོ་མེད་པར་འགྱུར་བ་མིན་ཏེ། གཞན་དུ་ན་གང་འགྱུར་བ་དངོས་པོ་
དང༌། གང་དུ་འགྱུར་བ་དངོས་མེད་ཀྱི་རང་བཞིན་གཉིས་སུ་ཐལ་
བར་འགྱུར་བའི་ཕྱིར། རིགས་པ་འདི་དངོས་པོ་ལ་སྦྱོར་གྱི་དངོས་
མེད་ལ་མིན་པ་ནི་དགག་སྒྲུབ་ཀྱི་དབང་ལས་ཡིན་ཏེ། ཚད་མ་རྣམ་
འགྲེལ་ལས། ལྡོག་པ་ངོ་བོ་ཉིད་མེད་ཕྱིར། །གནས་དང་མི་གནས་
རྟོག་པ་མིན། ། ཞེས་པ་དང་རིགས་པའི་འགྲོས་མཚུངས་པ་ཞིག་སྟེ།
གོ་དགོས་པར་སྣང་ངོ༌། ། འདིར་དར་ཊིཀ་ལས། རིགས་པ་འདི་
དག་གིས་ཡེ་མེད་དང་དངོས་པོར་མེད་པ་མཐའ་དག་སྐྱེ་བ་བཀག་པ་
ཡིན་ནོ། ། ཞེས་གསུངས་སོ། ། དེ་ལྟར་སྐྱེ་བ་བདེན་པར་ཡོད་པ་
253



མིན་ན་འགག་པ་བདེན་པར་ཡོད་པ་མིན་ཞིང་། ཁྱད་ཆོས་སྐྱེ་་་
འགག་མ་ཟད་ཁྱད་གཞི་དངོས་པོའང་བདེན་པར་ཡོད་པ་མིན་པ་དེའི་
ཕྱིར་འགྲོ་བ་འདི་དག་ཐམས་ཅད་ནི་རྟག་ཏུ་རང་བཞིན་གྱིས་མ་སྐྱེས་
པ་དང་མ་འགག་པ་ཉིད་ཡིན་པས། འགྲོ་བ་རྣམས་ནི་མེད་བཞིན་
སྣང་བ་རྨི་ལམ་ལྟ་བུ་སྟེ། རྣམ་པར་དཔྱད་ན་མི་རྙེད་པ་ཆུ་ཤིང་དང
འདྲ་ལ། མྱ་ངན་ལས་འདས་པ་དང་མ་འདས་པའང་དེ་ཉིད་དུ་ནི་
སྟོང་དབྱིངས་སྤྲོས་བྲལ་གྱི་ངོ་བོར་ཁྱད་པར་ཅུང་ཟད་ཀྱང་མེད་དོ།
ད་ནི་དོན་བསྡུས་ནས་སྒྲུབ་པར་གདམས་པ་སྟེ། དོན་དམ་དུ་ཆོས་
བརྒྱད་མགོ་སྙོམས་པ་དང༌། ཀུན་རྫོབ་ཏུ་སེམས་ ཅན་ལ་སྙིང་རྗེ་
བསྒོམ་པའོ། ། དང་པོ་ནི། དེ་ལྟར་རང་བཞིན་སྟོང་པའི་དངོས་
རྣམས་ལ་རང་བཞིན་གྱིས་འདོད་བྱ་ཐོབ་པ་ཅི་ཡོད་འདོད་བྱ་ཤོར་
བའང་ཅི་ཡོད་དེ་ཅི་ཡང་མེད་པས་དེ་དག་ལ་དགའ་སྡུག་བྱ་བའི་དོན་
མེད། དེ་བཞིན་དུ་གང་གིས་དོན་དམ་པར་རིམ་གྲོ་བྱས་པའམ་ཡོངས་
སུ་བརྙས་པའང་ཅི་ཞིག་ཡོད་དེ་མེད་པས་དེ་དག་ལ་ཆགས་སྡང་བྱ་
བའང་དོན་མེད། ཡིད་ལ་སིམ་པའི་བདེ་བའམ་གདུང་བར་བྱེད་
པའི་སྡུག་བསྔལ་ཡང་གང་ལས་ཡིན་ཏེ་བརྟགས་ན་གཞི་རྩས་སྟོངས་
པས་སྡུག་བསྔལ་ལ་མི་དགའ་བར་བྱར་ཅི་ཡོད། བདེ་བ་ལ་དགའ་
254



བར་བྱར་ཅི་ཡོད། མ་བརྟགས་ཉམས་དགའ་ཙམ་མིན་པར་དེ་ཉིད་
དུ་ནི་བཙལ་བར་བྱས་ན་ཡུལ་ཅན་གང་ཞིག་སྲེད་ཅིང་། ཡུལ་གང་
ལ་སྲེད་དེ་ཅི་༦་མི་རྙེད་ལ། དེ་བཞིན་དུ་དཔྱད་ན་གསོན་པའི་
འཇིག་རྟེན་འདི་ཡང་གང་ཞིག་ཡིན་ཏེ། མ་གྲུབ་ཅིང༌། དེ་མ་གྲུབ་
པས་འདིར་ནི་འཆི་བར་འགྱུར་ཏེ་ཕྱིས་འབྱུང་བར་འགྱུར་བ་གང་ཡིན།
སྔར་བྱུང་བར་གྱུར་པའང་གང་ཡིན། ཕན་པའི་གཉེན་གང་དང་
བཤེས་ཀྱང་གང་ཞིག་ཡིན་ཏེ། མདོར་ན་དེ་ཐམས་ཅད་རང་བཞིན་
སྟོང་པ་ནམ་མཁའ་དང་འདྲ་བར་ནི་རྩོམ་པ་པོ་བདག་འདྲས་ཡོངས་
སུ་བཟུང་བར་གྱིས་དང་། ཞི་བ་མྱང་འདས་ཐོབ་པའི་ཐབས་གཅིག་
པུ་ནི་དེ་ཡིན་ནོ། ། ཞེས་གདམས་སོ། ། གཉིས་པ་ལ། སྙིང་རྗེའི་
དམིགས་པ་དང་། རྣམ་པའོ། །དང་པོ་ལ་གསུམ་སྟེ། དང་པོར་
ཚེ་འདིར་སྡུག་བསྔལ་བ་ནི། བདག་ཉིད་བདེ་བར་འདོད་པ་རྣམས་
ནི་འཐབ་པའི་རྒྱུ་ཞེ་སྡང་དང་སྤྲོ་བའི་རྒྱུ་འདོད་ཆགས་དག་གིས་རེས་
འགར་རབ་ཏུ་འཁྲུགས་པ་དང་རེས་འགར་དགའ་བར་བྱེད་ཅིང་།
དེ་བཞིན་དུ་སྡུག་པ་དང་བྲལ་བའི་མྱ་ངན་དང་། ལོངས་སྤྱོད་ཀྱི་དོན་དུ་
འབད་རྩོལ་དང་གཅིག་གིས་གཅིག་ལ་རྩོད་པ་དང་། ཕན་ཚུན་དུ་
མཚོན་བསྣུན་ཏེ་ཡན་ལག་ སོགས་གཅོད་པ་དང་ལུས་ ཐལ་བྱུང་དུ་
255



འབིགས་པ་དང་སྲོག་གཅོད་སོགས་སྡིག་པའི་ལས་དག་གིས་ནི་ཚེགས་
ཆེན་པོས་འཚོ་བས་འཇིག་རྟེན་འདིར་ཡང་ཤིན་ ་སྡུག་བསྔལ་ལོ། །
གཉིས་པ་ཕྱི་མར་སྡུག་བསྔལ་བ་ནི། བདེ་འདྲེ ་ཡང་དང་ཡང་
འོངས་ཏེ་བདེ་བ་མང་པོ་སྤྱད་སྤྱད་ནས་ཤི་ནས་ངན་སོང་གི་སྡུག་་
བསྔལ་ནི་ཡུན་རིང་ལ་བརྣག་དཀའ་བ་མི་བཟད་པ་རྣམས་སུ་ལྟུང་
བས་ན་སྡུག་བསྔལ་ལས་མི་འདའོ། ། གསུམ་པ་འཁོར་བ་སྤྱིའི་ཉེས་
དམིགས་ལ་གསུམ་སྟེ། དང་པོར་ཐར་པ་དང་རྗེས་སུ་མི་མཐུན་པའི་
ཉེས་དམིགས་ནི། སྲིད་པ་ན་ནི་སྡུག་བསྔལ་གྱི་གཡང་ས་མང་ཞིང་།
དེར་ནི་དེ་ཉིད་ཀྱི་དོན་མཐོང་བ་མིན་པའི་ལོང་བའི་ངང་ཚུལ་འདི་
འདྲ་བར་ཟད་ལ། ད་དུང་དེར་ཡང་སྣང་སྟོང་ཕན་ཚུན་འགལ་བར་
བཟུང་བས་ན། སྲིད་པ་གསུམ་ན་དེ་ཉིད་ཀྱི་དོན་མཐོང་བ་འདི་
འདྲ་བ་ནི་མེད་ལ་དེར་ཡང་དཔེ་མེད་མི་བཟད་པའི་སྡུག་བསྔལ་རྒྱ་
མཚོ་མཐའ་ལས་འདས་པ་མྱོང་དགོས་སོ། །གཉིས་པ་སྐྱོན་དེ་བཟློག་
དཀའ་བ་ནི། འཁོར་བ་དེར་ནི་དེ་ལྟར་གཉེན་པོ་སྟོབས་ཆུང་ཞིང་།
དེར་ནི་ཚེ་ཡང་ཐུང་བ་ཉིད་ཡིན་ལ། ཚེ་ཐུང་དེར་ཡང་ཡུན་རིང་དུ་
གསོན་པར་རེ་བ་དང་ནད་མེད་པ་སོགས་ཀྱི་ཆེད་དུ་ཆོས་མིན་གྱི་་་་་
བྱེད་མང་བ་དང་། དེ་དག་གི་རྒྱུས་བཀྲེས་པ་དང་ན་བའི་ངལ་བ་
256



དང་གཉིད་ཀྱིས་ནོན་པ་དང་གཞན་གྱིས་འཚེ་བ་དང་། དེ་བཞིན་
དུ་བྱིས་པ་དང་འགྲོགས་པ་སོགས་དོན་མེད་པའི་བྱ་བ་རྣམས་ཀྱིས་ཚེ་
ནི་དོན་མེད་དུ་མྱུར་དུ་འདའི་དོན་ལྡན་ཆོས་བཞིན་མི་བྱེད་པ་དང༌།
ལེགས་ཉེས་འབྱེད་པའི་རྣམ་དཔྱོད་ཤིན་ཏུ་རྙེད་པར་དཀའ་ཞིང་།
བརྒྱ་ལ་ལན་རེ་ཙམ་རྙེད་དུ་ཆུག་ཀྱང་དེར་ཡང་འཁོར་བའི་ཆོས་ལ་
རྣམ་པར་གཡེང་བ་ གོམས་པ་ནི་བཟློག་པའི་ཐབས་ནི་ག་ལ་ཡོད།
དེར་མ་ཟད་ད་དུང་ཡང་མི་རྣམས་ངན་སོང་ཆེན་པོར་ནི་ལྟུང་བའི་
ཕྱིར་དུ་བདུད་ནི་བརྩོན་པར་བྱེད་ལ་བརྩོན་པའི་སྐབས་དེར་ནི་ལོག་
པའི་ལམ་མང་ཞིང༌། ཡང་དག་པའི་ལམ་ལ་ཐེ་ཚོམ་ལས་ཀྱང་་་་
བརྒལ་དཀའ་བ་སྟེ། ཅིའི་ཕྱིར་ན་ཕྱི་ནང་གི་བདུད་ཀྱིས་གླགས་ལྟ་ཞིང་།
གླགས་རྙེད་པས་སོ། ། དེ་བས་ན་རང་ངོས་ནས་སླར་ཡང་དལ་བ་
རྙེད་པར་དཀའ་ཞིང་། གཞན་ངོས་ནས་སངས་རྒྱས་འཇིག་རྟེན་དུ་
འབྱུང་བའང་རྙེད་པ་ཤིན་ཏུ་དཀའ་ལ། སྤང་བྱའི་ཉོན་མོངས་པའི་
ཆུ་བོ་སྤང་བའང་ཤིན་ཏུ་དཀའ་སྟེ། ཨེ་མའོ་འགྲོ་བ་འདི་དག་ནི་ད་
དུང་ཡང་སྡུག་བསྔལ་བརྒྱུད་མར་མྱོང་བར་འགྱུར་བ་ལས་མི་འདའོ།
གསུམ་པ་ཕྱིན་ཅི་ལོག་གིས་ནོན་པ་ནི། དེ་ལྟར་ཤིན་ཏུ་སྡུག་བསྔལ་
བའི་སྦུབས་སུ་ལྷུང་ཡང་རང་ཇི་ལྟར་སྡུ ག་བསྔལ་བའི་ཚུལ་མི་མཐོང་
27



བར་ཕྱིན་ཅི་ལོག་གི་གཞན་དབང་དུ་སོང་བ་གང་ཡིན་པའི་སེམས་
ཅན་སྡུག་བསྔལ་གྱི་རྒྱ་མཚོ་མཐའ་དང་མུ་མེད་པའི་ཆུ་བོར་གནས་པ་
འདི་དག་ལ་ཀྱེ་མ་ཀྱི་ཧུད་ཤིན་ཏུ་ཀྱི་ཧུད་ཅེས་མྱ་ངན་བྱེད་ཅིང་སྙིང་
བརྩེ་བྱ་བར་འོས་སོ། ། དཔེར་མཚོན་ན་མི་འགའ་ཞིག་ཡང་ཡང་
བསིལ་བའི་དོན་དུ་ཁྲུས་བྱས་ཏེ་ཡང་ཡང་མེར་འཇུག་པ་སྟེ། དེ་ལྟར་
ཤིན་ཏུ་སྡུག་བསྔལ་བར་གནས་ཀྱང་སྣང་བ་འཁྲུལ་ཏེ་ད་དུང་བདག་
ཉིད་བདེ་བར་རློམ་པ་བཞིན་དུ་དེ་ལྟར་སྡུག་བསྔལ་བདེ་བར་འཛིན་
པའི་ལོག་ཤེས་ཀྱིས་བསྒྲིབས་ཏེ་རྒ་བ་དང་འཆི་བ་མེད་པའི་དགྲ་་་
བཅོམ་པ་བཞིན་དུ་བག་ཡངས་སྤྱོད་པས་གནས་པ་རྣམས་ལ་འཆི་
བདག་འོངས་ནས་དང་པོ་ཉིད་དུ་བསད་པར་བྱས་ནས་དེ་མ་ཐག་
ངན་སོང་གི་གཡང་དུ་ལྟུང་བ་སོགས་ཏེ། མདོར་ན་ཡུན་རིང་ལ་
དོས་དྲག་པའི་སྡུག་བསྔལ་འཇིགས་ཤིང་སྐྱི་གཡའ་བ་མི་བཟད་པ་
འགོག་མེད་དུ་འོང་བའི་སྐྱེ་བོ་ཉམ་ཐག་པ་རྣམས་ལ་བསམས་ན་སྙིང་
གས་པའི་འོས་སུ་གདའོ། ། གཉིས་པ་སྙིང་རྗེའི་རྣམ་པ་བསྟེན་པ་ནི།
དེ་ལྟར་སྡུག་བསྔལ་གྱི་མེས་བར་མེད་དུ་གདུངས་པའི་སྐྱེ་བོ་ཉམ་ཐག་
པ་རྣམས་ལ་བསོད་ནམས་ཀྱི་སྤྲིན་ལས་ལེགས་པར་བྱུང་བའི་བདག་
རང་གི་བདེ་བའི་ཚོགས་བླ་ན་མེད་པའི་ཆར་གྱིས་ཡོངས་སུ་ཞི་བར་
258



བྱེད་པའི་སྐྱབས་དམ་པར་བདག་ནི་ནམ་ཞིག་ན་འགྱུར་ཏེ། རིང་
པོར་མི་ཐོགས་པར་འབྱུང་བར་གྱུར་ཅིག ནམ་ཞིག་ན་བསག་བྱ་
གསོག་བྱེད་སོགས་འཁོར་གསུམ་དམིགས་པ་མེད་པའི་ཚུལ་དུ་རྟག་པ་
དང་གུས་པས་བསོད་ནམས་ཀྱི་ཚོགས་ལེགས་པར་བསང་ ས་ཏེ་མྱུར་དུ་
སངས་རྒྱས་ནས་དམིགས་པས་ཕུང་བར་གྱུར་པ་རྣམས་ལ་དམིགས་
པའི་གཏད་སོ་འཇིག་པར་བྱེད་པའི་ཟབ་མོ་སྟོང་པ་ཉིད་ནི་མྱུར་དུ་
སྟོན་པར་འགྱུར་ཞིག་གུ་སྙམ་དུ་ནན་གྱིས་བསྒོམ་པར་བྱའོ། ། བྱང་
ཆུབ་སེམས་པའི་སྤྱོད་པ་ལ་འཇུག་པ་ལས་ཤེས་རབ་ཀྱི་ཕ་རོལ་ཏུ་ཕྱིན་
པ་ཞེས་བྱ་བ་སྟེ་ལེའུ་དགུ་པའི་བཤད་པའོ། །
ཆོས་གཟུགས་ཟུང་འབྲེལ་ཐོབ་བྱེད་ལམ་གྱི་ཚུལ། ། ཇི་བཞིན་
གསལ་མཛད་ཤེར་ལེའུས་བཀྲལ་བ་བཞིན། ། ཉམས་སུ་བླངས་ན་
སྲིད་ཞིའི་མཐའ་སྤངས་ཏེ། །མི་གནས་མྱ་ངན་འདས་པར་གདོན་མི་
ཟ༑ ༑ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། ། བསྟན་
བཅོས་བརྩམས་པའི་དགེ་བ་བསྔོ་བ་ནི། རྩོམ་པ་པོ་བདག་གིས་བྱང་
ཆུབ་ཀྱི་སྤྱོད་པ་ལ་འཇུག་པའི་བསྟན་བཅོས་རྣམ་པར་བརྩམས་པའི་
དགེ་བ་གང་ཡིན་པ་དེས་མཁའ་ཁྱབ་ཀྱི་འགྲོ་བ་ཀུན་བྱང་ཆུབ་སེམས་
དཔའི་སྤྱོད་པ་ལ་ཚུལ་བཞིན་དུ་འཇུག་པར་ཤོག དགེ་བ་གང་དེས་
259



ཞེས་པ་ནི་འོག་མ་རྣམས་ལའང་ཇི་ལྟར་རིགས་པར་སྦྱར་བར་བྱའོ།
ཕྱོགས་རྣམས་ཀུན་ན་ལུས་དང་སེམས་མི་བདེ་ནས་སྡུག་བསྔལ་བའི་
ནད་པ་ཇི་སྙེད་མཆིས་པ་དེ་དག་ཐམས་ཅད་བདག་གི་བསོད་ནམས་་་་
ཀྱིས་ནད་གང་ལས་མྱུར་དུ་གྲོལ་ཏེ་བདེ་དགའ་རྒྱ་མཚོ་ཟད་མི་ཤེས་པ་
ཐོབ་པར་ཤོག དེ་དག་འཁོར་བ་ཇི་སྲིད་ཀྱི་བར་དུ་དུས་ནམ་ཡང་
བདེ་བ་ལས་ཅུང་ཟད་ཀྱང་ཉམས་པར་མ་གྱུར་ཅིག བདེ་མེད་སྡུག་
བསྔལ་གྱིས་གཙེས་པའི་འགྲོ་བར་བྱང་ཆུབ་སེམས་དཔའི་བདེ་བ་བླ་ན་
མེད་པའི་བདེ་བ་རྒྱུན་མི་ཆད་དུ་ཐོབ་པར་ཤོག ནམ་མཁའི་མཐས་
གཏུགས་པའི་འཇིག་རྟེན་གྱི་ཁམས་དག་ན་ཚ་གྲང་གི་དམྱལ་བ་དག་
གང་དག་ཇི་སྙེད་ཡོད་པ་རྣམས། དེ་དག་ཏུ་ནི་ལུས་ཅན་རྣམས་
སྡུག་བསྔལ་དང་བྲལ་ནས་བདེ་ཅན་ཞིང་གི་བདེ་བས་ཡིད་ཚིམ་ཞིང་
དགའ་ བར་ ཤོག གྲུང་ བས་ ཉམ་ཐག་ པ་ རྣམས་ དྲོ་ བར་ ཤོག
སངས་རྒྱས་དང་བྱང་ཆུབ་སེམས་དཔའི་སྨོན་ལམ་དང་བསོད་ནམས་
ཀྱི་སྤྲིན་ཆེན་པོ་ལས་བྱུང་བའི་ཆུ་བོ་མཐའ་ཡས་པ་རྣམས་ཀྱིས་ཚ་བས་
ཉམ་ཐག་པ་རྣམས་བསིལ་བ་ཐོབ་པར་ཤོག དམྱལ་བའི་བྱེ་བྲག་
རལ་གྲི་ལོ་མའི་ནགས་ཚལ་ཞེས་བྱ་བ་དེ་ཡང་དམྱལ་བ་པ་དེ་ལ་ལྷའི་
དགའ་ཚལ་སྡུག་གུར་ཏེ་སྙིང་དུ་སྡུག་ཤོས་སུ་འགྱུར་བར་ཤོག ཤུལ་
260



མ་ལི་ཡི་སྡོང་བུ་ཞེས་རལ་གྲིའི་འཕྲུལ་འཁོར་གྱིས་བརྒྱན་པ་དེ་ཡང་
སེམས་ཅན་དེ་ལ་འདོད་རྒུ་འབྱུང་བའི་དཔག་བསམ་གྱི་ཤིང་དུ་་་
འཁྲུངས་པར་ཤོག གཞན་ཡང་དེར་བྱ་འདབ་ཆགས་མཐིང་རིལ་
དང་ངུར་པ་དག་དང་ངང་པ་དང་བཞད་སོགས་སྐད་སྙན་འབྱིན་པས་
ཤིང་དེ་མཛེས་པར་གྱུར་ཅིག གསེར་གྱི་པད་མ་དྲི་བསུང་ཆེ་བ་དང་
ལྡན་པའི་ཡིད་བཞིན་གྱི་མཚོ་དག་གིས་ཁྱབ་པ་ལས་དམྱལ་བའི་ས་
ཕྱོགས་དག་ནི་ཤིན་ཏུ་ཉམས་དགའ་བར་ཤོག ཚ་དམྱལ་རྣམས་སུ་
ལྕགས་ཀྱི་སོལ་ཕུང་དམར་འབར་བ་དེ་ཡང་རིན་ཆེན་གྱི་ཕུང་པོ་ལྟ་ན་
སྡུག་པར་གྱུར་ཅིག ས་གཞི་ཚ་ཞིང་བསྲེགས་པ་དེ་ཡང་གནས་གྱུར་
ཏེ་ཤེལ་གྱི་ས་གཞི་འཇམ་ཞིང་བསིལ་བ་བསྟར་བར་ཤོག བསྡུས་
འཇོམས་ཀྱི་རི་བོ་རྣམས་ཀྱང་མཆོད་པའི་གཞལ་མེད་ཁང་དུ་གྱུར་ཏེ་
བདེ་གཤེགས་སྲས་དང་བཅས་པ་རྣམས་ཀྱིས་གང་བར་ཤོག མེ་
སྟག་མདག་མ་རྡོ་བསྲེག་པ་མཚོན་གྱི་ཆར་པ་དག་ཀྱང་དེང་ནས་
བཟུང་སྟེ་མེ་ཏོག་གི་ཆར་པར་གྱུར་ཅིག ཕན་ཚུན་ཁྲོས་ཏེ་མཚོན་
གྱིས་འདེབས་རེས་བྱེད་པ་དེ་ཡང་ནི་དེང་ནས་རྩེད་མོ་རྩེ་ཕྱིར་མེ་ཏོག་
གི་ཆུན་པོ་འཕེན་རེས་བྱེད་པར་ཤོག ཉེ་འཁོར་བའི་དམྱལ་བ་ཆུ་བོ་
རབ་མེད་ཅེས་བྱ་བ་མེ་དོང་དང་འདྲ་བའི་ནང་དུ་བྱིང་བ་གང་དག་
_261



ལུས་ཀྱི་ཤ་ཀུན་ཞིག་པར་གྱུར་ཏེ་རུས་གོང་མེ་ཏོག་ཀུན་དའི་དོག་ཏུ་
གྱུར་པ་དེ་དག་ཀྱང་བདག་གི་དགེ་བའི་སྟོབས་ཀྱིས་ལྷའི་ལུས་ཐོབ་
པར་གྱུར་ནས་ལྷ་མོ་རྣམས་དང་ལྷན་ཅིག་ཏུ་ཁྲུས་ཀྱི་རྫིང་བུའི་ཆུ་དལ་
གྱིས་འབབ་པ་དག་ ཏུ་གནས་པར་ཤོག དམྱལ་བའི་སྡུག་བསྔལ་
གཞན་སྟོབས་ཀྱིས་ཞི་བར་སྨོན་པ་ནི། ཅིའི་ཕྱིར་སྐབས་འདིར་ནི་
གནོད་པར་བྱེད་པའི་གཤིན་རྗེའི་མི་དང༌། ཁྭ་དང་བྱ་རྒོད་མི་་་
བཟད་པ་རྣམས་སྐྲག་པར་བྱེད་ཅིང༌། ཕྱོགས་ཀུན་ནས་མུན་པ་་
རྣམས་བསལ་ལ་བདེ་དགའ་སྐྱེད་པའི་མཐུ་བཟང་པོ་འདི་ཀོ་སྟེ་འདི་
ནི་སུའི་མཐུ་ཞིག་གུ་སྙམ་སྟེ་གྱེན་དུ་བལྟས་པས་ན་ནམ་མཁའི་དཀྱིལ་
ན་ཕྱག་ན་རྡོ་རྗེ་འབར་བ་དེ་ཉིད་དངོས་སུ་བཞུགས་པ་མཐོང་ནས་
རབ་ཏུ་དགའ་བའི་ཤུགས་ཀྱིས་སྡིག་དང་བྲལ་ནས་དེ་དང་ལྷན་ཅིག་
འགྲོགས་ཏེ་དག་པའི་ཞིང་རྣམས་སུ་ཆས་པར་ཤོག ཡང་མེ་ཏོག་གི་
ཆར་པ་སྤོས་ཆུ་དང་འདྲེས་པ་ལྷུང་ལྷུང་བབ་པ་ཡིས་དམྱལ་བའི་མེ་
མདག་ཆིལ་ཆིལ་གསོད་པ་མཐོང་བར་གྱུར་ནས་གློ་བུར་བདེ་བས་ཚིམ་
པ་འདི་ཅི་ཡིན་ནམ་སྙམ་དུ་བསམས་པ་དང་། དེ་མ་ཐག་སེམས་
ཅན་དམྱལ་བ་པ་རྣམས་ཀྱིས་ཕྱག་ན་པདྨོ་བསྣམས་པ་སྤྱན་རས་་་
གཟིགས་དབང་ཕྱུག་དངོས་སུ་མཐོང་བར་ཤོག དང་ པོ་ གཅིག་་
262



གིས་མཐོང་སྟེ་དེ་ནས་གཞན་རྣམས་ལ་འདི་སྐད་ཅེས་གྲོགས་དག་
འཇིགས་པ་རྣམས་བོར་ལ་རིངས་པར་ཚུར་ཤོག་དང་འུ་བུའི་ཐད་དུ་
ནི་ལྷ་གང་གི་མཐུ་ཡིས་ལུས་ཀྱི་སྡུག་བསྔལ་ཐམས་ཅད་དང་བྲལ་ནས་
ཡིད་ཀྱི་དགའ་བའི་ཤུགས་ཕྱིན་ལ། འགྲོ་བ་ཀུན་ནས་ཡོངས་སུ་སྐྱོབ་
པ་ཞེས་བྱ་བའི་བྱང་ཆུབ་སེམས་དཔའི་བརྩེ་བ་སྙིང་རྗེ་ཆེན་པོ་དེ་ཉིད་
དངོས་སུ་སྐྱེས་པར་གྱུར་པ་མཚན་ལ་གཞོན་ནུ་ཟུར་ཕུད་ཅན་འབར་
བ་ཞེས་འཇིགས་པ་ཐམས་ཅད་མེད་པར་བྱེད་པ་འདིར་མངོན་སུམ་དུ་
གཤེགས་ཤིང་བཞུགས་པས་ན་གཞན་དུ་སྐྱབས་ཚོལ་བར་སུ་ཞིག་ཕྱིན་
ཏེ་སུ་ཡང་ཕྱིན་མི་དགོས་ཀྱི། དེ་བས་ཁྱོད་ཀྱིས་ལྷ་བརྒྱའི་ཅོད་པན་
དག་གིས་གང་གི་ཞབས་ཀྱི་པདྨོ་ལ་མངོན་དུ་མཆོད་ཅིང་ཐུགས་རྗེས་
བརླན་པའི་སྤྱན་མངའ་བའི་དབུ་ལ་མེ་ཏོག་དུ་མའི་ཚོགས་ཀྱིས་ཆར་
པ་སིལ་སིལ་འབེབས་པ། བཞུགས་གནས་ཁང་བརྩེགས་ཡིད་འོང་ལྷ་
མོ་སྟོང་ཕྲག་དུ་མས་བསྟོད་དབྱངས་སྒྲོག་པ་དང་ལྡན་པ་ན་བཞུགས་
པ་འདི་ལྟོས་ཞེས་བསྐུལ་བས། གཞན་དག་གིས་ཀྱང་འཇམ་་་་་
དབྱངས་དེ་འདྲ་དངོས་སུ་མཐོང་ནས་དགའ་བས་ཡིད་མྱོས་ཏེ། ད་
ནི་སེམས་ཅན་དམྱལ་བ་པ་རྣམས་ཨ་ལ་ལ་ཞེས་དགའ་བའི་ཅ་ཅོ་
འབྲུག་སྒྲ་བསྒྲགས་པ་ལྟར་འདོན་པར་ཏོ
དག་གི་དགེ་
263



རྩས་ཏེ་དགེ་བ་ལ་བརྟེན་ནས་བྱང་ཆུབ་སེམས་དཔའ་ཀུན་ཏུ་བཟང་
པོ་དང་། ལ་སོགས་པས་བསྡུས་པ་བྱམས་ པ་ དང༌། ། སའི་སྙིང་པོ་
སོགས་བྱང་ཆུབ་སེམས་དཔའ་གཞན་དོན་སྐྱོང་བ་ལ་སྒྲིབ་པ་མེད་
ཅིང༌། མཐུ་ཐོགས་པ་མེད་པའི་མཛད་འཕྲིན་ལྷུན་གྱིས་གྲུབ་པའི་
སྤྲིན་བཟང་པོ་ལས་ཉམས་བདེ་བ་དང་། ལུས་བསིལ་ཞིང་། དྲི་ཞིམ་
པོའི་ངད་དང་ལྡན་པའི་ཆར་པ་འབེབས་པར་མཐོང་ནས་སེམས་ཅན་
དམྱལ་བ་པ་དེ་དག་མངོན་པར་དགའ་བར་གྱུར་ཅིག དུད་འགྲོ་
རྣམས་ནི་གཅིག་ལ་གཅིག་ཟ་བའི་འཇིགས་པ་དང་བྲལ་བར་ཤོག
སྒྲ་མི་སྙན་པའི་མི་བཞིན་དུ་ཟས་སྐོམ་འབད་མེད་དུ་རྙེད་ནས་ཡི་
དྭགས་རྣམས་ནི་བདེ་བར་གྱུར་ཅིག འཕགས་པ་སྤྱན་རས་་་་་
གཟིགས་དབང་གི་ཕྱུག་ནས་འབབ་པའི་འོ་མའི་རྒྱུན་གྱིས་ཡི་དྭགས་
རྣམས་ནི་ཚིམ་པར་བྱས་ཤིང་། དེས་ཁྲུས་བྱས་ནས་དུས་རྟག་ཏུ་
བསིལ་བར་ཤོག ལོང་བ་རྣམས་ཀྱི་མིག་གིས་གཟུགས་མཐོང་ཞིང་།
འོན་པས་དུས་རྟག་ཏུ་སྒྲ་ཐོས་པར་ཤོག ལྷ་མོ་རྣམས་ཀྱི་སྒྱུ་འཕྲུལ་
ལས་ལྷ་བུ་འབྱུང་བ་ཇི་བཞིན་དུ་སྦྲུམ་མའང་ལུས་ལ་གནོད་པ་མེད་
པར་བུ་བཙའ་བར་ཤོག གཅེར་བུ་རྣམས་ཀྱིས་གོས་དག་རྙེད་པ་
དང༌། བཀྲེས་པ་རྣམས་ཀྱིས་ཟས་རྙེད་པ་དང་ནི། སྐོམ་པ་རྣམས་
264



ཀྱིས་ཆུ་དག་རྙེད་པ་དང་། བཏུང་བ་ཞིམ་པོ་རྣམས་ཀྱང་ཐོབ་པར་
ཤོག དབུལ་ ཕོངས་ བཀྲེན་ པ་ རྣམས་ཀྱིས་ནོར་ཐོབ་ པར་ ཤོག
སྡུག་པ་དང་བྲལ་བའི་མྱུ་ངན་གྱིས་ཉམ་ཐག་པ་རྣམས་ཡིད་དགའ་བ་
ཐོབ་པར་ཤོག མྱ་ངན་སོགས་ཀྱིས་ཡི་ཆད་པ་རྣམས་ཀྱང་ཡིད་སོས་
ཤིང་། རྐྱེན་ གྱིས་མི་གཡོ་བའི་བརྟན་པ་ཕུན་སུམ་ཚོགས་པ་ཐོབ་
པར་ཤོག སེམས་ཅན་ནད་པ་ཇི་སྙེད་པ། མྱུར་དུ་ནད་ལས་ཐར་
གྱུར་ཅིག འགྲོ་བའི་ནད་ཀྱི་རིགས་ནི་མ་ལུས་པ་ཐམས་ཅད་དུས་
རྟག་ཏུ་འབྱུང་བ་མེད་པར་ཤོག འཇིགས་པར་སྐྲག་པ་རྣམས་ནི་
ནམ་ཡང་འཇིགས་པ་མེད་པར་ཤོག བཅིངས་པ་རྣམས་ནི་འཆིང་
བ་ལས་གྲོལ་བར་གྱུར་ཅིག ལམ་སྒྲུབ་པ་ སོགས་ལ་མཐུ་མེད་པ་
རྣམས་ནི་མཐུ་ཐོགས་པ་མེད་པ་དང་ལྡན་ཞིང་། འགྲོ་བའི་སེམས་
ནི་ཕན་ཚུན་དུ་དགྲར་བཟུང་བ་དང་བྲལ་ནས་གཉེན་གྱི་འདུ་ཤེས་
འབྱུང་བར་གྱུར་ཅིག མགྲོན་པོ་དག་ནི་ཐམས་ཅད་ལ་གང་དུ་འགྲོ་
བའི་ཕྱོགས་རྣམས་ཐམས་ཅད་བཀྲ་ཤིས་ཤིང་། བདེ་ལེགས་ཕུན་
སུམ་ཚོགས་པ་འབྱུང་བར་ཤོག གང་གི་དོན་དུ་འགྲོ་བར་བྱེད་པའི་
དོན་དེ་འབད་མི་དགོས་པར་ལྷུན་གྱིས་འགྲུབ་པར་གྱུར་ཅིག གྲུ་
265



དང་གྲུ་ཆེན་ཞུགས་པ་རྣམས། ། ཡིད་ལ་བསམ་པ་གྲུབ་གྱུར་ཏེ། །
ཆུ་ཡི་ངོགས་སུ་བདེར་ཕྱིན་ནས། །གཉེན་དང་ལྷན་ཅིག་དགའ་བར་
ཤོག །མྱ་ངན་གྱི་ཐང་དང་ལམ་གོལ་བར་འཁྱམས་པ་རྣམས་མགྲོན་
པོ་དག་དང་ཕྲད་པར་གྱུར་ནས་ཆོམ་རྐུན་དང་སྟག་སོགས་ཀྱི་འཇིགས་
པ་མེད་པར་ལུས་མི་ངལ་ཞིང་། བདེ་བླག་ཏུ་འདོང་བ་སྟེ་འགྲོ་བར་
ཤོག འབྲོག་དགོན་པ་སོགས་ལམ་མེད་ཅིང༌། ཉམ་ང་བར་བྱིས་པ་
དང་རྒན་པོ་དང་། མགོན་མེད་པ་རྣམས་གཉིད་ལོག་པ་དང༌། ཆང་
གིས་མྱོས་ཤིང་། རབ་ ཏུ་ མྱོས་པ་རྣམས་ལྷ་དག་གིས་སྲུང་ཞིང༌།
སྐྱོང་བར་བྱེད་པར་ཤོག སུ་ཡང་མི་དལ་བ་བརྒྱད་པོ་ཀུན་ལས་ཐར་བ་
དང་། དད་པ་དང་། ཤེས་རབ་དང༌། བྱམས་བརྩེར་ལྡན་ཞིང་།
ཟས་དང་སྤྱོད་པ་ཕུན་ཚོགས་ནས། ། རྟག་ཏུ་ཚེ་རབས་དྲན་གྱུར་
ཅིག་། མི་རྣམས་ཐམས་ཅད་ནམ་མཁའི་མཛོད་ལ་མངའ་བརྙེས་པ་
བཞིན་དུ་ལོངས་སྤྱོད་གང་ཡང་རྒྱུན་ཆད་པ་མེད་པར་འབྱུང་བར་ཤོག
དེར་ཡང་གཞན་གྱིས་རྩོད་པ་མེད་ཅིང་། འཚེ་བ་མེད་པར་རང་
དབང་དུ་ནི་ལོངས་སྤྱོད་པར་ཤོག སེམས་ཅན་གཟི་བརྗིད་ཆུང་ངུ་
གང་། ། དེ་དག་གཟི་བརྗིད་ཆེན་པོར་ཤོག ། ལུས་ཉམས་
266 ་
་



པའི་དཀའ་ཐུབ་ཅན་གང་གཟུགས་ངན་པ་དེ་དག་གཟུགས་བཟང་པོ་
ཕུན་སུམ་ཚོགས་པ་ཐོབ་པར་གྱུར་ཅིག འཇིག་རྟེན་བུད་མེད་ཇི་
སྙེད་པ། །དེ་དག་སྐྱེས་པ་ཉིད་གྱུར་ཅིག །མ་རབས་རིགས་དམན་
པ་རྣམས་ནི་རིགས་མཐོ་བ་ཐོབ་ཅིང་། ཐོབ་ནས་ང་རྒྱལ་དག་ཀྱང་
བཅོམ་པར་ཤོག བདག་གི་བསོད་ནམས་འདི་ཡིས་ནི། ། སེམས་
ཅན་ཐམས་ཅད་མ་ལུས་པ། །སྡིག་པ་ཐམས་ཅད་སྤངས་ནས་ནི། །
རྟག་ཏུ་དགེ་བ་བྱེད་པར་ཤོག ། སེམས་ཅན་སུ་ཡང་བྱུང་ཆུབ་ཀྱི་སེམས་
དང་མི་འབྲལ་ཞིང་། བྱང་ཆུབ་སྤྱོད་ལ་གཞོལ་བ་དང་། ། སངས་
རྒྱས་རྣམས་ཀྱིས་ཡོངས་བཟུང་ཞིང་། ། བདུད་ཀྱི་ལས་རྣམས་སྤང་
བར་ཤོག ། ཆོས་བྱེད་ཀྱི་སེམས་ཅན་དེ་དག་ཐམས་ཅད་ནི། ཚེ་
ཡང་དཔག་མེད་རིང་བར་ཤོག །རྟག་ཏུ་བདེ་བས་འཚོ་འགྱུར་ཞིང་།
འཆི་བའི་སྒྲ་ཡང་གྲགས་མ་གྱུར། ། དཔག་བསམ་ཤིང་གི་སྐྱེད་མོས་
ཀྱི་ཚལ་དུ་སངས་རྒྱས་དང་ནི་སངས་རྒྱས་ཀྱི་སྲས་ཆོས་སྙན་པར་སྒྲོག་
པས་ཡོངས་སུ་གང་བ་ཡིས་ཕྱོགས་རྣམས་ཐམས་ཅད་བརྒྱན་ཅིང་གང་
བར་ཤོག །ཕྱོཌ་ཐམས་ཅད་དུ་ཡང་སའི་གཞི་མཐའ་དག་ལ་གསེག་
མ་དང་གྱོ་དུམ་ལ་སོགས་པ་མེད་པ་དང་། ལག་མཐིལ་ལྟར་མཉམ་
267



ཞིང་། བོའུརྱ འི་རང་བཞིན་དུ་གྱུར་ཏེ་རེག་བྱ་འཇམ་པོར་གནས་པར་
གྱུར་ཅིག འཁོར་གྱི་དཀྱིལ་འཁོར་ཡོད་རྒུར་ཏེ་ཡོད་ཚད་དེ་ཡང་།
བྱུང་ཆུབ་སེམས་དཔའ་མང་པོ་དག ། རང་གི་ལེགས་པར་སྤྱད་པས་
ཏེ༑ སྤྱད་པའི་སྟོབས་ཀྱིས་སའི་སྟེང་མཐའ་དག་བརྒྱན་པར་མཛད་
པས་ཏེ་མཛད་པའི་སྒོ་ནས་བཞུགས་པར་གྱུར་ཅིག ལུས་ཅན་ཀུན་
གྱིས་བྱ་དང་ནི། ། ཤིང་དང་འོད་ཟེར་ཐམས་ཅད་དང་། ། ནམ་
མཁའ་ལས་ཀྱང་ཆོས་ཀྱི་སྒྲ། །རྒྱུན་མི་འཆད་པར་ཐོས་པར་ཤོག །
དེ་དག་རྟག་ཏུ་སངས་རྒྱས་དང་། ། སངས་རྒྱས་སྲས་དང་ཕྲད་གྱུར་
ཅིག ། མཆོད་པའི་སྤྲིན་ནི་མཐའ་ཡས་པས། ། འགྲོ་བའི་བླ་མ་
མཆོད་པར་ཤོག །ལྷསཀྱང་དུས་སུ་ཆར་འབེབས་ཤིང་། །ལོ་ཏོག་
ཕུན་སུམ་ཚོགས་པར་ཤོག ། རྒྱལ་པོ་ཆོས་བཞིན་བྱེད་གྱུར་ཅིག །
འཇིག་རྟེན་དག་ཀྱང་དར་བར་ཤོག ། ནད་པ་རྣམས་ལ་སྨན་རྣམས་
ཀྱང་ནད་སེལ་བའི་མཐུ་དང་ལྡན་པ་དང་། གསང་སྔགས་དང་རིག་
སྔགས་དང་བཟླས་བརྗོད་ལ་བརྩོན་པ་རྣམས་ཀྱང་མྱུར་དུ་འགྲུབ་པར་
ཤོག མཁའ་འགྲོ་དང་སྲིན་པོ་ལ་སོགས་པའི་གནོད་བྱེད་གདུག་པ་
ཅན་རྣམས་ཀྱང་བྱམས་པ་དང་སྙིང་རྗེའི་སེམ་དང་ལྡན་པར་གྱུར་ཅིག
སེམས་ཅན་སུ་འགའ་ཡང་མི་འདོད་པའི་སྡུག་བསྔལ་ཅུང་ཟད་ཀྱང་
268



མྱོང་བར་མ་གྱུར་ཅིག་ སུ་ལའང་གཞན་གྱིས་འཇིགས་པར་བྱེད་པ་
དང་། བརྙས་པར་མི་འགྱུར་ཞིང་། སུ་འགའ་ཡང་ཡིད་མི་བདེ་བ་
ཅུང་ཟད་ཀྱང་མྱོང་བར་མ་གྱུར་ཅིག གཙུག་ལག་ནི་འདིར་དམ་
པའི་ཆོས་ཡིན་ལ། དེ་སྤྱོད་པའི་ཁང་པ་ལ་གཙུག་ལག་ཁང་ཟེར་ཏེ་
དེ་ལྟ་ན་དེ་རྣམས་ཀྱི་ནང་དུ་ཀློག་པ་དང་། ཁ་ཏོན་གྱིས་དབྱར་མཚོ་
ལྟར་རྒྱས་ཤིང་། གཙུག་ལག་ཁང་དེ་ཉིད་ཡུན་རིང་པོའི་བར་དུ་
ལེགས་པར་གནས་པར་ཤོག དུས་རྟག་ཏུ་དེར་བཞུགས་པའི་དགེ་
འདུན་རྣམས་ཀྱང་ཐུགས་མཐུན་པ་དང་། དགེ་འདུན་གྱིས་གང་བྱ་
བའི་དོན་གྱི་གཙོ་བོ་ ཀློག་ པ་ ཐོས་ བསམ་དང༌། སྤོང་བ་བསམ་་་
གཏན་གྱི་ཉམས་ལེན་ཡང་ཐུགས་དགོངས་བཞིན་འགྲུབ་པར་ཤོག
བསླབ་པ་ནོད་པའི་དགེ་སློང་དག་ནི་འདུ་འཛིས་མི་བསྐྱོད་པའི་གནས་
དབེན་པ་དག་ཀྱང་ཐོབ་པར་ཤོག དེར་གཡེང་བ་ཐམས་ཅད་
སྤངས་ནས་ནི་སེམས་ནི་ལས་རུང་དུ་བྱེད་པའི་ཏིང་འཛིན་སྒོམ་པར་
གྱུར་ཅིག དགེ་སློང་མ་རྣམས་ཀྱང་ཆོས་སྒྲུབ་པའི་མཐུན་རྐྱེན་ཟས་
གོས་སོགས་ཀྱི་རྙེད་པ་དང་ལྡན་ཞིང་
། ནང་ཕན་ཚུན་དུ་འཐབ་པ་
དང༌། གཞན་གྱིས་གནོད་པ་སོགས་སྤོང་བར་ཤོག དེ་བཞིན་
རབ་ཏུ་བྱུང་བ་ཀུན། །ཚུལ་ཁྲིམས་ཉམས་པ་མེད་གྱུར་ཅིག །གལ་
269



ཏེ་ཉོན་མོངས་མང་བ་སོགས་ཀྱིས་ཚུལ་ཁྲིམས་འཆལ་བར་གྱུར་ནའང་།
དེས་འགྱོད་གདུངས་ཀྱིས་ཡིད་བྱུང་བར་གྱུར་ནས། དུས་རྟག་ཏུ་
སྡིག་པ་དེ་ཉིད་ཟད་པར་བྱེད་པར་ཤོག དེས་ཚེ་ཕྱི་མར་ངན་སོང་
དུ་མི་ལྟུང་བར་བདེ་འགྲོ་ལྷ་མི་དག་ཀྱང་ཐོབ་པར་གྱུར་ནས། དེར་
ཡང་ཚུལ་ཁྲིམས་ཀྱི་བརྟུལ་ཞུགས་མི་ཉམས་པར་སྲུང་ནུས་པར་ཤོག
མཁས་པ་རྣམས་ནི་ཀུན་གྱིས་བཀུར་བ་དང༌། བསོད་སྙོམས་དག་
ཀྱང་དཀའ་ཚེགས་མེད་པར་རྙེད་པར་ཤོག དེ་དག་རྒྱུད་ནི་ཡོངས་
སུ་དག་པ་དང་། ཕྱོགས་རྣམས་ཀུན་ཏུ་མཚན་ཡོངས་སུ་གྲགས་པར་
ཤོག ལུས་ ཅན་ སུ་ ཡང་ ངན་ སོང་ གི་ སྡུག་བསྔལ་མི་མྱོང་ཞིང་།
དཀའ་བ་སྤྱད་པ་མེད་པར་ཡང་། ། ལྷ་བས་ལྷག་པའི་ལུས་ཀྱིས་ནི།
དེ་དག་སངས་རྒྱས་མྱུར་ཐོབ་ཤོག །སེམས་ཅན་ཀུན་གྱིས་ལན་མང་
དུ ༈ སངས་རྒྱས་ཐམས་ཅད་མཆོད་བྱེད་ཅིང་། ། དེ་ལྟར་མཆོད་
པས་སངས་རྒྱས་ཀྱི་བདེ་བ་བསམ་ཡས་ཏེ། བསམ་གྱིས་མི་ཁྱབ་པའི་
མཐུས་སེམས་ཅན་དེ་ཀུན་དུས་རྟག་ཏུ་བདེ་བ་ཐམས་ཅད་དང་ལྡན་
པར་གྱུར་ཅིག བྱང་ཆུབ་སེམས་དཔའ་རྣམས་ཀྱིས་ནི། ། འགྲོ་
དོན་འདི་ལྟར་བྱ་སྙམ་དུ་ཐུགས་ལ་གང་དགོངས་པ་དེ་འགྲུབ་པར་ཤོག
མགོན་པོ་ཡིས་ནི་གང་དགོངས་པ། །སེམས་ཅན་རྣམས་ལ་དེ་འབྱོར་
270



ཤོག །དེ་བཞིན་རང་སངས་རྒྱས་རྣམས་དང་། །ཉན་ཐོས་རྣམས་
ཀྱང་བདེ་གྱུར་ཅིག ་ ། རང་དོན་དུ་བསྔོ་བ་ནི། རྩོམ་པ་པོ་བདག་
ཀྱང་འཇམ་དབྱངས་ཀྱི་བཀའ་དྲིན་གྱིས། ཇི་སྲིད་ས་དང་པོ་རབ་ཏུ་
དགའ་བ་ཐོབ་ཀྱི་བར་དུ་སྟེ་མ་ཐོབ་པ་དེ་སྲིད་དུ། རྟག་ཏུ་ཚེ་རབས་
དྲན་པ་དང་། །རབ་ཏུ་བྱུང་བ་ཐོབ་པར་ཤོག །ཅེས་ཏེ། འདིས་
རང་ཉིད་ས་དང་པོ་ཙམ་ཡང་མ་ཐོབ་པའི་ཚུལ་མཛད་ཀྱང་། དོན་
དུ་ནི་འཇམ་དབྱངས་ཀྱི་རྣམ་རོལ་ཡིན་ཞེས་མཁས་པ་དག་གསུང་ངོ༌།
བདག་ནི་ཁ་ཟས་གྱི་ནས་ཀྱང་། ། ཉམས་དང་ལྡན་ཞིང་འཚོ་བར་
ཤོག །ཅེས་ཏེ། ཟས་གོས་ངན་ངོན་ཙམ་གྱིས་ཆོག་ཤེས་ཤིང་འཚོ་
ནུས་པར་ཤོག ཅེས་པའོ། ། ཚེ་རབས་ཀུན་ཏུ་དབེན་པར་གནས་
པ་རྣམས་ཀྱི་མཆོག་ཕུན་སུམ་ཚོགས་པ་དང་ལྡན་པ་ཐོབ་པར་ཤོག
གང་ཚེ་ལྟ་བར་འདོད་པའམ། །ཅུང་ཟད་དྲི་བར་འདོད་ན་ཡང་།
མགོན་པོ་འཇམ་དབྱངས་དེ་ཉིད་ནི་ཕྱི་ནང་གི་གེགས་མེད་པར་ཡང་
མཐོང་བར་ཤོག ཕྱོགས་བཅུ་ནམ་མཁའི་མཐས་གཏུགས་པའི། །
སེམས་ཅན་ཀུན་དོན་བསྒྲུབ་བྱའི་ཕྱིར། ། ཇི་ལྟར་འཇམ་དབྱངས་
སྤྱོད་མཛད་པ། བདག་གི་སྤྱོད་པའང་དེ་འདྲར་ཤོག ། ཇི་སྲིད་
271



ནམ་མཁའ་གནས་པ་དང་། །འགྲོ་བ་ཇི་སྲིད་གནས་གྱུར་པ། །དེ་
སྲིད་བདག་ནི་གནས་གྱུར་ནས། ། འགྲོ་བའི་སྡུག་བསྔལ་སེལ་བར་
ཤོག། འགྲོ་བའི་སྡུག་བསྔལ་གང་ཅིའང་རུང་། | ། དེ་ཀུན་བདག་
ལ་སྨིན་གྱུར་ཅིག ། བྱང་ཆུབ་སེམས་དཔའི་དགེ་འདུན་གྱིས་ཏེ།
དགེ་བ་ལ་འདུན་པ་ཕུལ་དུ་བྱུང་བ་དེས་འགྲོ་བ་ཐམས་ཅད་བདེ་བ་ལ་་
དགའ་དགུར་ལོངས་སུ་སྤྱོད་པར་ཤོག བསྟན་པའི་དོན་དུ་བསྔོ་བ་
ནི༔ འགྲོ་བའི་སྡུག་བསྔལ་ཐམས་ཅད་སེལ་བའི་སྨན་གཅིག་པུ་དང༌།
བདེ་བ་ཐམས་ཅད་གང་ལས་འབྱུང་བའི་གནས་གཅིག་པུ། རྒྱལ་
བའི་བསྟན་པ་རིན་པོ་ཆེ་འདི་ཉིད་ཕྱོགས་དུས་གནས་སྐབས་ཀུན་ཏུ་
རྙེད་པ་དང་བཀུར་སྟི་དང་བཅས་ཏེ་དར་ཞིང་རྒྱས་ལ་ཡུན་རིང་དུ་
གནས་གྱུར་ཅིག བཀའ་དྲིན་དྲན་ནས་ཕྱག་མཛད་པ་ནི། གང་
གི་དྲིན་གྱིས་དགེ་བློ་ཕུན་ཚོགས་འབྱུང་བའི་འཇམ་དཔལ་དབྱངས་ལ་
ཕྱག་འཚལ་ལོ། །གང་གི་དྲིན་གྱིས་བདག་གི་དགེ་ཆོས་དར་ཞིང་རྒྱས་
པར་མཛད་པའི་དགེ་བའི་བཤེས་གཉེན་རྣམས་ལ་ཕྱག་འཚལ་ལོ། །
བྱང་ཆུབ་སེམས་པའི་སྤྱོད་པ་ལ་འཇུག་པ་ལས་བསྔོ་བ་ཞེས་བྱ་བ་སྟེ་
ལེའུ་བཅུ་པའོ།། །།
བཞི་པ་མཇུག་གི་དོན་ནི། ལོ་པཎ་གང་གིས་བསྒྱུར་བ་སོགས་
272



ཏེ་གོ་སླ་བས་ཕྱིར་ན་མ་སྤྲོས་སོ།། །། ལག་ཀུན་ལོ་ཚི།། ཁ་པ།
། །འདིར་སྨྲས་པ། དུས་གསུམ་རྒྱལ་བ་ཀུན་གྱི་བགྲོད་གཅིག་
ལམ། །སྲས་བཅས་རྒྱལ་བ་ཡོངས་ཀྱི་ཐུགས་དམ་མཐིལ། །རྣམ་དག་
བྱང་ཆུབ་སེམས་ཀྱི་གདམས་པ་མཆོག ། སྤྱོད་འཇུག་ཆེན་མོའི་ངོ་
མཚར་བརྗོད་ལས་འདས། །གང་གི་གཞུང་ཚིག་བཀླགས་པ་ཙམ་གྱིས་
ཀྱང་། ། མ་རུངས་སེམས་ཀྱི་བྲང་འགྲོ་ཕྱིར་བསྙིལ་བའི། ། གཞུང་་་
འདིར་བག་ཆགས་ཅུང་ཟད་འཇོག་སླད་དུ། ། ཚིག་དོན་དབྱེ་བའི་
ངལ་བ་འདི་བྱས་སོ། །རྒྱལ་མཆོག་ཕྱག་ན་པདྨོས་ཐོག་དྲངས་པའི། །
ཆོས་ཀྱི་སྤྱན་ལྡན་སྐྱེས་མཆོག་དུ་མ་ཞིག་། མངོན་དུ་བཞུགས་བཞིན་
ལོང་བ་བདག་ལྟ་བུས། །འདི་འདྲ་བྱས་པ་ཤིན་ཏུ་ངོ་ཡང་གནོང་། །
དེས་ན་འདི་ལ་མ་རྟོགས་ལོག་རྟོག་གིས།, ། དྲི་མས་ཡོངས་སུ་སྦགས་
པའི་ནོངས་པ་ཀུན། ། ཆོས་ཀྱི་སྤྱན་ལྡན་རྣམས་ལ་འཆགས་ལགས་
ན། །ཐུགས་རྗེས་ཡོངས་སུ་བྱང་བར་བྱིན་གྱིས་རློབས། །གལ་ཏེ་འདི་
ལ་ལེགས་པའི་ཆ་མཆིས་ན། ། རྒྱུ་དེས་བདག་གཞན་ཚེ་རབས་ཐམས་
ཅད་དུ། །བྱང་ཆུབ་སེམས་དང་ནམ་ཡང་མི་འབྲལ་ཞིང༌། །རྒྱལ་སྲས་
སྤྱོད་པ་རྒྱ་མཚོའི་མཐར་སོན་ཤོག ། མཁའ་མཐས་གཏུགས་པའི་
འགྲོ་རྣམས་བདེ་ཞིང་སྐྱིད། ། ཕན་ཚུན་ཕུ་ནུ་ལྟ་བུར་བྱམས་ཤིང་་་་
བརྩེ། །སྒོ་གསུམ་རྣམ་དཀར་ཆོས་ལ་ངང་གིས་གཞོལ། །འཇིག་རྟེན་
273



བདེ་ལེགས་ཆེན་པོས་ཁྱབ་པར་ཤོག །། རིས་མེད་ཆོས་ཚུལ་ཕྱོགས་
དུས་ཀུན་ཏུ་དར། །དེ་འཛིན་སྤྱི་དང་ཁྱད་པར་འཇིག་རྟེན་མགོན། །
ལོ་ཀེ་ཤྭ་ར་སྲིད་མཐར་ཞབས་བརྟན་ཅིང༌། །མི་མཉམ་མཛད་འཕྲིན་
གོང་དུ་འཕེལ་གྱུར་ཅིག ། འ 12 བ
དེ་ལྟར་སྤྱོད་འཇུག་ཆེན་མོའི་འགྲེལ་པ་ཚིག་ཉུང་དོན་གསལ་
སྨན་གྱི་སྡོང་བུ་ཞེས་བྱ་བ་འདི་ཡང་གྲུབ་པའི་དབང་ཕྱུག་ཁྱུང་པོ་རིན་
པོ་ཆེ་མཆོག་ནས་ཚིག་དོན་གོ་སླ་ཞིང་ས་བཅད་དང་ལུང་འདྲེན་་་་
སོགས་ཀྱི་སྤྲོས་པ་དོར་ནས་ཚིག་ཉུང་ལ་དོན་འདུ་ཆེ་བ་ཞིག་ཅི་ནས་
ཀྱང་གྱིས་ཤིག་བཀས་བསྐུལ་བ་ན་གང་ཡང་མ་བསླབས་ལ་ཅི་ཡང་མི་
ཤེས་པའི་བླུན་རྨོངས་མགྲིན་བཟང་བདག་ལྟ་བུས་དེ་འདྲ་ག་ལ་ནུས་
ཞེས་དགོངས་པ་ནན་གྱིས་ཞུས་ཀྱང་མི་གནང་བར་མ་ཟད། སླར་
ཡང་ལན་དུ་མར་བཀའ་བསྩལ་བར་བརྟེན་དབང་མེད་དུ་འགོ་་་་
འཛུགས་ཙམ་ཞིག་བྱ་དགོས་བྱུང་། དེ་ནས་ ཁོ་བོས་ཡོང་བཟོ་མི་
འདུག་ཅེས་སླར་ཡང་དགོངས་པ་གཙང་ཞུས་བྱེད་བསམས་ཀྱང་དེའི་
བར་ན་རིན་པོ་ཆེ་མཆོག་དགོངས་པ་ཆོས་དབྱིངས་སུ་ཐིམ་ཚུལ་བསྟན་
གྲུབ་པས་བྱ་ཐབས་ཟད་ནས་བླ་མའི་བཀའ་མི་གཅོག་ཙམ་དུ་ཤཱཀྱའི་
དགེ་སྦྱོང་ལམ་རིམ་པ་ངག་དབང་ཕུན་ཚོགས་པས་སྤྱི་ལོ་༡༩༩༥ལོ་
རང་ལོ་བགྲང་བྱ་བཅུ་ཕྲག་བདུན་དང་ཉག་མ་བཞིའི་ལོར་ཆོས་སྡེ་
274



ཆེན་པོ་དཔལ་ལྡན་འབྲས་སྤུངས་སུ་སྦྱར་བའོ།། །།
ཡི་གེའི་གྲོགས་དན་པ་ནི་སློབ་བུ་དགེ་སློང་བློ་བཟང་བརྩོན་
འགྲུས་དང་བློ་བཟང་དབང་ཕྱུག་གཉིས་ནས་བགྱིས་པའོ། །
དགེ་ལེགས་འཕེལ།། །།
275



ਹੋਰ
ਕੋਈ ਵੀ
ਲਾਲਚ ਪਲ ਰਾਉਲ
ਸਿੰਘ ਵਾਸੀ ਪਲ ਉਸਨਲ ਜ ਉਸ
ਮੌਸ5 ਪਾਲ ਲੈਸ 1
ਸਰਨਾ ਸਥਾ ਨੂੰ
ਇਸ ਸ ਇਸ
ਪਾਲ ਸਿੰਘ ਨੂੰ ਕਸ
ਕ
ਸ52 ਲੋਕ
ਨੇ



རྩོམ་སྒྲིག་འགན་འཁུར་
བློ་བཟང་ཚེ་རིང༌།
མཚན་བྱང་སུག་འབྲི་
ཁ་ཤོག་ཇུས་འགོད་ ངག་ཆོས།
སྤྱོད་འཇུག་ཆེན་མོའི་འགྲེལ་པ་ཚིག་ཉུང་དོན་གསལ་
སྨན་གྱི་སྡོང་བུ།
ལམ་རིམ་པ་ངག་དབང་ཕུན་ཚོགས་ཀྱིས་བརྩམས།
བོད་ལྗོངས་མི་དམངས་དཔེ་སྐྲུན་ཁང་ནས་བསྐྲུན་ཏེ་བཀྲམ།
༤ བོད་ལྗོངས་ཤིན་ཧྭ་པར་འདེབས་བཟོ་གྲྭས་པར་བཏབ།
ཤོག་ཁ་ 850x1168 1/32 ཡིག་འབྲུ་ཁྲི་10
1997ལོའི་ཟླ་8པར་པར་གཞི་1པར་ཐེངས་1བཏབ།
པར་གྲུངས་01-3,000
ISBN7-223-01059-2/B • 18
ཡིག་རིགས་ (བོད་13) རིན་གོང་སྒོར་7. 50



ਸਾਲ ਉਸਤੋਂ
ਵਤਨ
ਲੌਰ ਸ ਸ ਫ਼ਸੋਸ
ਮਲਮਾਝੋਲARA
| ਹਾਲgਨਾਲ ਸਬgਲ ਨਾਲ ਸ
| 01 ਰੂਸ Rਤੇ
l 83x08 ਸਾਲ ਤੋਂ ।
(AD,
-
B
y
-s-Maa



ISBN7-23-01059-2/B-18
民文(藏3)定价:7.50 元
